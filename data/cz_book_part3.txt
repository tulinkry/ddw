Další návštěvu jakéhokoliv kina jsem po téhle tristní zkušenosti kategoricky odmítla — a druhý den jsem obě děvčátka vza-
la do zoo, kterou kvůli otcově údajné tvůrčí zaneprázdněnos-
ti (přesnější by bylo říci  kvůli otcově tvůrčí vyprázdněnosti, cha cha!) chuděrky už více než tři roky nenavštívily. Byly tudíž ze všech těch nových pavilonů a zvířat natolik nadšené, že si k mé radosti (na rozdíl od včerejšího výletu do kina) na svého polomrtvého otce ani jedenkrát nevzpomněly — a to dokonce ani 
ve chvíli (cha cha, musím se smát už předem), kdy jakýsi postar-
ší opelichaný gibbon a jeho o poznání lépe vypadající milenka bezostyšně kopulovali přímo před jejich vykulenýma dětský-
ma očima… (Někdy je mi vážně líto, že lidstvo více nepokročilo v technice přenosu myšlenek, protože zrovna tuhle větu bych Mistrovi s velkou chutí poslala…)
56
VI
Po těchto dvou milých rodinných dnech nás ovšem v úterý čeká 
předpokládaná trapná scéna s názvem Lazarovo vzkříšení — ten blasfemický název jsem vymyslela já, ale Hedvice údajně nepřipadá vtipný. Na jedné straně ji chápu. Od rána je tak nervózní a nesmyslně vzrušená, až se zdá, že budeme svědky nikoli pouze vzkříšení Lazara, nýbrž že zažijeme zmrtvýchvstání samotného 
Krista… Cha cha… Dneska jsem zase ve formě! V koupelně strá-
ví naše Popelka asi půldruhé hodiny — a když vyjde konečně 
ven, má umyté vlasy, a navíc je zcela nesmyslně nalíčená a navoněná. Jenom aby to náš pacient byl schopen ocenit, myslím si posměšně, ale samozřejmě neřeknu nic. 
Na anesteziologicko-resuscitační oddělení nás doprovázejí 
hned dva felčaři najednou. Mladší, sotva čtyřicetiletý doktů-
rek Hedviku už předen informuje, že Mojmír je nyní hodně dezorientovaný. 
„To byl jaksi vždycky,“ pronesu pohotově, ale Hedvika, natož 
některý z těch sucharů v bílých pláštích, se ani neuchechtne. 
Uraženě se chopím telefonu a předstírám, že si čtu jakousi 
vtipnou textovou zprávu, abych jim ukázala, že jsem nezávislá a mám svůj vlastní, plnohodnotný život. Mistrova manželka má 
však opět na krajíčku. Snažím se ji trochu rozptýlit, a tak vrá-
tím telefon do kapsy a rychle jí převyprávím jednu kazuistiku z velmi zábavné knihy amerického psychiatra Olivera Sackse 
57
Muž, který si pletl manželku s kloboukem — jenže přestože je 
onen příběh, který jsem zvolila (a podle něhož dostala celá kniha název), opravdu mimořádně vtipný, ani tentokrát se nikdo 
z přítomných nezasměje. 
„Může to pro vás být trochu šok,“ říká vážně starší doktor, ale dívá se pouze na Hedviku. „Teď čerstvě po probuzení z umělé-
ho spánku vás skutečně nemusí poznat.“
To skutečně mě aspoň částečně potěší. Tak přece jen mou předchozí vtipnou poznámku vzal na vědomí, říkám si. Součas-ně nepřestávám doufat, že Mojmír Hedviku opravdu nepozná, 
neboť vzájemné odcizení by těmhle dvěma holoubkům jenom 
prospělo… Hedvika by konečně přehodnotila své životní priori-
ty a věnovala by se podstatnějším věcem, ušklíbnu se v duchu. 
A podstatnějším lidem. Třeba mně. 
Jsme před vstupem na ARO. Bůhvíproč si vzpomenu na Váno-
ce svého dětství: jak jsme vždycky s bratrem stáli přede dveřmi našeho chudičkého obýváku, zatímco tatínek uvnitř zapaloval 
svíčky a prskavky — a teprve když všechno hořelo, jak mělo, 
zazvonil na malý skleněný zvoneček s odřeným zlacením… Na 
drátku uvnitř byl původně korálek, ale ten se později rozbil, a tak tam dal tatínek místo něj rybářské olůvko. Ta vzpomínka mě nečekaně dojme, což si Hedvika vyloží zcela mylně, a položí mi ruku na rameno. Doktor pro změnu položí ruku na kliku — 
ale potom náhle zaváhá. 
„Připravena?“ zeptá se Hedviky. 
Opět se na mě ani nepodívá, ale musím v duchu uznat, že 
mladý felčar má jistý dramatický talent. Zároveň mám silné 
podezření, že si celou situaci poněkud ješitně užívá. Hedvi-
ka ovšem podobné psychologické aspekty vůbec nevnímá. 
Už nějakou chvíli nedokáže promluvit, a tak jen nejistě při- 
kývne. 
58
„Neděste se,“ říká doktor. „Byl v klinické smrti. Uvidíte, že se to postupně zlepší.“
Hedvika jen poplašeně zamrká. 
„Určitě,“ říkám místo ní povzbudivě. 
Doktor naposledy zkontroluje Hedviku pohledem — a potom 
otevře dveře. 
Musím se okamžitě kousnout do rtů, abych se nahlas neroze-
smála. Tak kvůli tomuhle se to únavné čekání vyplatilo, říkám si spokojeně. 
Donchuán české literatury leží na polohovacím lůžku, oble-
čený jen v tmavomodrém andělíčku, který mu sice jakžtakž za-
krývá horní část těla, nicméně od pasu dolů je nahý jako prst — 
a z toho jeho trapně scvrklého nádobíčka mu ještě ke všemu leze průhledná kanyla, kterou právě teď, přímo před mýma pobavenýma očima, líně odtéká slabounký čůrek sytě žluté moči, jejíž krátká pouť následně končí v malém plastovém sáčku, nonša-lantně odloženém přímo na prostěradle! Tak tohle je Snímek 
roku! říkám si. 
Doktor rychlým pohybem Mistra přikryje — a inkontinentní 
velikán jako by z jeho drobné diskrétnosti až v této chvíli pochopil, že má v pokoji návštěvu. Zaostří zrak — a teprve nyní nás opravdu spatří. Udiveně zamrká. 
„Miláčku?“ promluví tázavě. 
Ne, bohužel si ji nespletl s kloboukem — ovšem pouhé rozpo-
znání notoricky známého manželčina obličeje je v mých očích 
příliš chabou demonstrací zachovalých kognitivních schopnos-
tí — ale Hedvika je kupodivu nadšená. 
„Ano, lásko, to jsem já!“ 
V očích má samozřejmě slzy. 
Je mi za ni trapně. Takhle se nechat dojmout tyranem! 
59
„Co se stalo?“ ptá se Mojmír. 
„Tak trochu jste nám po tom vašem maratonu exnul, sportov-
če!“ sdělím mu suše. 
Mojmír opět zamrká, otočí ke mně bledou tvář a nevěřícně 
na mě civí. Ani po mnoha dlouhých sekundách se nezmůže na 
nic, co by se dalo považovat za odpověď — natožpak na některý z těch jeho stupidních vtipů. Žije — ale život, jak jej znal, zjevně právě skončil, říkám si pomstychtivě. 
Hedvika poté Mistrovi velmi emotivně a zbytečně obšírně líčí 
průběh předchozích událostí. Mojmír i oba lékaři se zájmem 
naslouchají. 
„Takže jsem to přežil?“ zeptá se nakonec Mojmír. 
Naprostá stupidita té zcela vážně vyslovené otázky mě upřím-
ně pobaví. Neudržím se. 
„Ne,“ rozesměju se. „Bohužel ne, Mistře! Jste tuhej jako nikdo druhej!“
Jsem ovšem jediná, kdo se řehtá. Hedvika i oba doktoři na mě 
hledí poněkud vyčítavě, ale já se i přesto směju tak hlasitě, až se mi třesou špeky na břiše. Vzal to čert, říkám si. Tohle fakt stálo za to! Můj smích pochopitelně vzbudí Mistrovu pozornost. 
„Kdo je ta paní?“ zeptá se Hedviky. 
Očekávala bych, že mě taková otázka urazí, ale stane se něco 
zcela jiného: jakmile pochopím, že Mojmír nežertuje, že mě 
opravdu nepoznává, moje naděje na nový život, na život bez ty-rana, znovu ožije. 
Je to dement, říkám si s tichou radostí. Půjde do ústavu. Mož-
ná bude dokonce v klecovém lůžku. Jednou za čas s Hedvikou 
přijedeme a prostrčíme mu skrze ty pevné sítě kousek čokolády nebo banán — a pak se s obrovskou úlevou (kterou si ale budeme stydět přiznat) vrátíme domů… Jenomže život se málo-
kdy řídí našimi přáními, připomínám si, takže musím zanechat 
60
neužitečného snění (kde jsem jenom tohle slovní spojení četla?) a namísto toho budu muset hned po návratu domů začít s pří-
pravami na zřejmě neodvratný Mistrův návrat. 
61
VII
Po dalších deseti minutách naší vcelku zbytečné přítomnosti na nemocničním pokoji Mistr hulvátsky usne. 
Návštěva zjevně skončila, ale Hedvika dál Mojmíra pozoru- 
je — tak fascinovaně, a zároveň tak slepě oddaně, jako by to nebyl klimbající (a lehce chrápající) povrchní humorista, nýbrž snad samotný spící dalajlama… Po chvíli naštěstí přichází již známý lékař, který nám krátce nastíní postup Mistrovy léčby, čímž mé předchozí rozčarování trochu zmírní — záhy je totiž zcela jasné, že Mojmírův návrat domů (k Hedvičinu zklamání a k mé nezměrné 
radosti) je zatím v nedohlednu… Nejprve jej prý čeká dosti dlouhý pobyt tady v IKEMu, poté ho minimálně na měsíc převezou do 
sanatoria na Malvazinkách, nato bude nejméně dva měsíce denně docházet z nuselského bytu do rehabilitačního zařízení na Albertově — a domů se vrátí, teprve až si po mnoha dalších týdnech bude díky tamějším ergoterapeutkám konečně schopen zavázat 
tkaničky svých ručně šitých italských polobotek… Chi chi! 
Někdo tam nahoře mě má rád, říkám si plna vděku a pokory 
s pohledem upřeným k nebi.  
„Nadějné vyhlídky,“ pronesu nahlas, když konečně odchází-
me (Mistr není jediný, kdo čte…). 
„Cože?“ nechápe Hedvika. 
„Dickensův román — koupíme ho a příště mu ho přine-
sem. Ten název ho povzbudí,“ zaimprovizuji pohotově — jak-
62
koli osobně bych Mojmírovi mnohem raději zakoupila DVD 
s filmem Vrať se do hrobu! Cha cha! Dneska jsem zase ve for- 
mě — a upřímně zalituji, že mé slovní hříčky neslyší i stále spí-
cí Mojmír. Mám radost, i když na druhé straně je mi jasné, že kýžený návrat do domu na Sázavě se odkládá, neboť Hedvika 
bude bezpochyby trvat na tom, že po celou tu dobu zůstaneme 
Mistrovi nablízku, to jest ve stísněných prostorách třípokojové-
ho bytu v Nuslích. 
Ale člověk nemůže chtít všechno, říkám si. 
Nakonec to však k mému překvapení i tak stojí za to. 
63
VIII
Tak jako například nádhera exotických zemí dokáže okouzlenému turistovi zčásti vyvážit zklamání z mizerných hotelových služeb, i naše další návštěva v IKEMu je natolik zábavná, že mi zčásti vy-nahradí to skrovné nuselské ubytování: Mistr se totiž proti své vůli proměnil v kabaretního komika! Jeho pozornost je roztěkaná jako hejno neposedných mušek a jeho paměť připomíná děravý kýbl, do něhož lijete vodu, když potřebujete vytřít podlahu (no vida, a pak že je metafora něco těžkého!). Téměř každá Mistrova věta je báječným kabaretním číslem. Ten jeho mrňavý šulínek už mu sice bohužel ven nekouká, ale i tak se do sytosti nasměju. Hedvika ne — nechápu to, ale Mistrovy zábavné kousky ji pokaždé ještě víc rozesmutní. A přitom je to vážně legrace! 
Pár příkladů za všechny: stojíme třeba u Mojmírovy postele 
jako čtyři věkově různorodé sudičky (já, Hedvika a Sára s Bárou), ale nikdo nemluví — a dokonce ani náš kdysi výřečný Mistr se 
nezmůže na jediné slovo. Musím uznat, že to ticho je opravdu 
stísňující. Jako první to nevydrží Bára. 
„Jak ti je, tati?“ zeptá se. 
Mistr se zřejmě domnívá, že se jeho dcerka ptá Co ti je, tati?, protože obratem odpovídá: „Spad jsem na kole, víš, lásko? V Jižní Americe.“
Mlčíme. 
„Bolelo to?“ ptá se Sára pohotově. 
64
Ta holka se v životě neztratí, myslím si. 
„V Brazílii u vodopádů Iguaçu,“ upřesňuje Mojmír, aby pře-
svědčil nás i sebe — nicméně náhle znejistí. 
„Nebo jsem možná spadnul v Argentině.“
Bára mrká stále rychleji — a potom vyběhne z pokoje. 
„Měl jsi jinej úraz,“ říká otci vyčítavě Sára. „Běžel jsi maraton, vzpomínáš? A v cíli ti praskla aorta.“
Pyšně a dojatě ji s Hedvikou pozorujeme. 
„Praskla,“ přikyvuje spokojeně Mojmír. „Praskla mi silniční 
pneumatika. Neměl jsem terénní.“ 
Mlčíme. 
„Příště si tam s sebou musíš vzít oboje,“ říká Sára statečně. 
„Silniční i terénní.“ 
„Kam tam? Kam si je mám vzít? Ty pneumatiky?“ ptá se ne-
chápavě pan Paměť národa. 
„Do Argentiny?“ navrhne nejistě Sára. 
Mistr stejně nejistě přikývne — a usne. 
Druhá rodinná návštěva je o to dramatičtější, že Mojmír (ale-
spoň zpočátku) už působí téměř normálně. Mluví sice pomalu, 
ale víceméně souvisle. Protože i nadále zapomíná, co právě řekl, často se opakuje — avšak logice jeho slovního projevu dlouho 
nelze nic vytknout. Pak ovšem přijde nečekaný obrat. 
„Jak jste sem vůbec dojeli — až nahoru na ten prudkej ko-
pec?“ zeptá se zničehonic udiveně. 
Byly jsme sice lékaři opakovaně upozorněny, že musíme Mi-
strovu mozku, významně poškozenému během klinické smrti, leccos tolerovat — ale nikdo z přítomných ani tak není ocho-ten připustit, že by se budova IKEMu, stojící v opravdu mírném svahu (a z jiného úhlu pohledu dokonce téměř na rovině), nalé-
zala na prudkym kopci. 
65
Jako první promluví nejmladší Bára, což mě (očividně jako 
jedinou z přítomných) nikterak nepřekvapí. Na rozdíl od ostat-ních totiž chápu, že desetileté děti ve své rozkošné naivitě stá-
le ještě věří v možnost lidského porozumění — a to dokonce 
i v případě, že hovoří s dementem. 
„Na jakej kopec myslíš, tati?“ ptá se to děvče snaživě. 
„No na Komorní Hrádek přece!“ odpoví její otec udiveně, té-
měř popuzeně, a dokonce zvýší hlas — jako kdyby tou polo-
debilní, zcela dezorientovanou částí naší skupinky nebyl on, 
nýbrž Baruška a my ostatní. Bára opět vyběhne z pokoje. O Ko-
morním Hrádku jsem v životě neslyšela, ale Hedvika mi na 
pokraji nervového kolapsu polohlasem vysvětlí, že se jedná 
o vesničku na vrcholu prudkého kopce nad posázavskou obcí 
Chocerady. 
„Takže aspoň ten kopec souhlasí,“ pravím povzbudivě. 
„Jo, kopec souhlasí,“ říká Hedvika dutě. 
66
IX 
I při třetí návštěvě nás lékaři varují, že veškerý případný páně spisovatelův pokrok bude velmi pozvolný a že nemáme mít s Hedvikou přehnaná očekávání. 
„Ta jsme v jeho případě neměly nikdy,“ zavtipkuji pohoto-
vě, jenže jako obvykle se nikdo nezasměje. Ještě mě napadnou 
dva obdobné bonmoty (první o tom, že nemít přehnaná očeká-
vání znamenalo v Mistrově případě odjakživa totéž co žádná očekávání, a druhý na téma, že i dobrý bonmot je k ničemu, 
pokud nemáte dobré publikum), ale už si je raději nechám pro 
sebe. O zdravé sebevědomí vás nejlépe připraví nemocné pu-
blikum, napadne mě ještě. Hedvika při pohledu na tu polo-
dementní trosku, v kterou se proměnil náš udatný spisovatel 
a maratonec, zase nedokáže pořádně promluvit a chudinka 
Bára po své předchozí tristní zkušenosti taky ani nepípne, 
takže štafetový kolík konverzace s pacientem musím dnes 
přebrat já se Sárou. 
„Ahoj, tati. Jak se máš?“ ptá se nejprve opatrně Sára. 
Mojmír velmi dlouho mlčí. 
„Ale jo, ujde to, Sárinko,“ hlesne konečně. 
Poznal mě! znamená Sářin triumfální pohled. A ví, jak se jme-
nuju! Oslněna Mistrovými pokroky (cha!) rozhoduji se o stupí-
nek zvýšit laťku kognitivní náročnosti. Zvolím nenuceně bodrý, už na první pohled přátelský tón. 
67
„Tak co, Mistře, jak vám dupou králíci?“ ptám se záměrně zce-
la neformálně, abych tomu průměrnému pisálkovi demonstro-
vala (jaksi v třetím plánu) svou vstřícnou ochotu přizpůsobit se jeho momentálně velmi primitivnímu slovníku — ale on na mě 
jenom mlčky zírá. 
„Co je vám? To bylo slangové vyjádření zcela běžné otázky Jak se máte? “ říkám stále ještě zvesela. „Snažím se jít s dobou, vědí, Roubíček?“ 
Mohla jsem k tomu machistickému donchuánovi být vstřícněj-
ší? Nemohla. Vytáhla jsem snad tou zcela nevinnou otázkou ze 
skříně nějaké kostlivce? Nevytáhla. Nebyla snad moje otázka jen gestem dobré vůle? Byla. 
A víte, co mi ten hulvát, ten fekální vůz rozstřikující páchnoucí hnědé slovní výkaly po zelených loukách každé jen trochu 
ušlechtilejší společenské konverzace odpoví? 
„Děte laskavě do prdele, madam.“
Vizte: člověk, který si už pětatřicet let říká spisovatel, se opakovaně spokojí s prvoplánovou vulgaritou. Údajně nejpopulár-
nější současný český spisovatel — a ani se nezmůže na pořádný, sofistikovaně urážlivý bonmot! 
Při naší čtvrté návštěvě lékaři Hedvice tvrdí, že stav promi-
nentního pacienta je den ode dne lepší — ale v mých poněkud 
objektivnějších očích se žádné větší pokroky zatím nedostavují. 
„Tati, to je pro tebe,“ říká právě Mojmírovi jedenáctiletá Sára a na postel mu opatrně podává neméně uvážlivě odlomený kousek mléčné čokolády Milka, kterou mu z vlastních peněz sama 
zakoupila. 
„Pozor, nespal se!“ vyjekne Mojmír a polekaně odhodí čokolá-
du i se zbytky stříbrného staniolu na protější zeď. „To je oheň!“
„To je čokoláda, tati,“ říká zaraženě Sára na pokraji pláče. 
68
„Ne, ne, pozor, miláčku,“ opakuje Mojmír s poněkud bizarní 
starostlivostí, „to je vážně oheň!“
Načež to dítě na prahu puberty prudce vstává a takřka iden-
ticky jako nedávno její mladší sestra vybíhá z pokoje. 
„Co se jí stalo?“ ptá se náš intelektuál nechápavě. „Spálila se?“
„Jo, tati,“ říká nečekaně Bára. „Uhořel jí prst.“
Směju se, ale Hedvika zírá na manžela s nevyslovenými oba-
vami. Mojmír zaraženě mlčí, což zřejmě dodá Báře odvahu. 
„Ale to nevadí, tati, viď? Ještě jí dost prstů zbylo.“
„Ano,“ odpovídá poslušně Mojmír. 
Chvíli přemítá. 
„Kolik?“ zeptá se vážně. 
Bára ani tentokrát neztratí hlavu. 
„To mi řekni ty, tati. Kolik prstů jí zbylo?“
Mojmír krátce počítá. 
„Devět!“ prohlašuje vcelku sebejistě — a všichni mu zatles-
káme. Mojmír se nicméně i nadále tváří poněkud zděšeně — 
patrně už přemýšlí, nakolik ztráta jednoho prstu sníží původně nadějné vyhlídky budoucí nevěsty. 
Směju se nahlas. Tyhle návštěvy v nemocnici mě vážně baví. 
Trochu legrace si ostatně začínají nárokovat — evidentně po-
vzbuzeny mojí odvahou — i obě Mojmírovy dcerky, které ná-
vštěvy špitálu (jaksi bez ohledu na fakt, že dnes jde teprve o jejich čtvrtou návštěvu) právem už trochu nudí. 
Sára, která se mezitím vrátila a má ještě trochu zarudlé oči, vytáhne z kapsy růžový mobil a ukáže ho otci. 
„A co je tohle, tati?“ 
„Mobil, samozřejmě,“ říká Mojmír téměř dotčeně. 
„Správně!“ pochválí ho Sára s přehnaně afektovanou dikcí, 
kterou se střídavými úspěchy používá při výcviku psa. „A třeba mi ještě řekni,“ zkouší to znovu, „kdy mám narozeniny?“
69
Mojmír zaváhá. Očividně neví. 
„Tak aspoň měsíc!“ žádá ho Sára smutně — avšak její otec si 
nevybaví nejen měsíc, ale ke své hanbě ani rok dceřina naroze-ní. 
„A já?“ říká Bára. „Kdy jsem se narodila já?“
„Třicátého prvního března. Stejně jako já,“ říká Mojmír beze 
stopy radosti z tohoto dílčího vítězství. Potom se obrátí na svou starší dcerku. V jeho očích jsou slzy. 
„Je mi to moc líto, Sárinko,“ říká. „Obě vás miluju. Úplně stejně. Vážně nemůžu za to, že si ten můj nemocnej mozek něco 
pamatuje a něco ne.“
„To nevadí, tati,“ říká Sára, ale i ona má už zase slzy na krajíč-
ku. „To tě naučíme.“
70
X
Mistrovy aktuální problémy s pamětí se bohužel neomezují 
pouze na klasické zapomínání. Nejde totiž zdaleka jen o to, že si náš velikán špatně pamatuje nedávnou minulost (dění z doby 
dostatečně vzdálené — například z časů gymnaziálních stu-
dií — si kupodivu vybavuje bez větších problémů, zatímco na 
většinu drobných i významných událostí z posledních měsíců, 
týdnů, dní, hodin a minut si většinou nevzpomíná vůbec); mož-
ná větší problém je, že Mistrův mozek, který byl během klinické smrti bez přívodu kyslíku, mu nyní bůhvíproč servíruje i informace o událostech, které se nikdy nestaly a které jsou zjevně jen vedlejším produktem tajemných aktivit jeho fatálně poškozených mozkových buněk. 
Později, když už je schopen jisté minimální sebereflexe, Moj-
mír o tomto divokém období píše: 
„Můj mozek přestal být obvyklým záznamovým zařízením, 
ale stal se čímsi jako kamerou pro natáčení béčkových sci-fi filmů plných bizarních, leč nudných zápletek a nelogických dějo-
vých zvratů.“
Očekával by prý, prohlašoval dále, že bludné představy spi-sovatelova chorého mozku budou alespoň trochu vynalézavější, tvořivější, sofistikovanější a především jaksi zábavnější… Co je to za bludnou vizi, když si v ní on, kreativní umělec, od začát-ku do konce jenom máchá nohy v potoce?! (Přesně tohle se mu 
71
totiž předevčírem zdálo.) Když už má mít nepravdivé, zkreslené sny, vize či vzpomínky, proč ne opravdu divoké, bizarní a vzru-
šující? Něco jako trip s LSD? Proč ani spisovateli, to jest logicky člověku s nadprůměrnou fantazií, neposkytne jeho nemocí 
ochromený, ale zároveň jaksi osvobozený mozek zajímavější ha-lucinace a bludy, než že byl namísto v IKEMu operován a hos-
pitalizován v jakémsi podivném vojenském zařízení ve vesničce jménem Komorní Hrádek? Kde se proboha zrovna tohle v jeho 
hlavě vzalo? říká si nechápavě Mojmír. Proč mu se stejně sugestivní věrohodností třeba nepřipadá, že sedí na Hvaru v taverně a popíjí vychlazený Plavac mali? A proč má místo takovýchto 
příjemných vizí zrovna teď utkvělou představu, že ještě před 
chvílí ležel kdesi na dětském pískovišti a obaloval do písku psí, či snad dokonce lidské hovínko…? Nestal se obětí rafinované-
ho sadistického vtipu samotného Stvořitele, který náhodně 
vybraným jedincům (nebo možná jedincům vybraným podle 
nějakého Mojmírovi neznámého klíče) nechává prasknout aor-
tu, ale zároveň deseti procentům z nich (opět zvoleným zcela 
netransparentně) nedovolí vykrvácet, nýbrž je milostivě nechá přežít. . a potom pobaveně přihlíží, jak se pokoušejí se všemi těmi čerstvě získanými hendikepy existovat — jako když třeba 
sadistický chlapeček utrhne střevlíkovi většinu nožiček a pak se zvrácenou radostí pozoruje broučkovu komicky marnou snahu 
utéct… 
A proč Mojmírovi jeho kdysi zcela zdravá spisovatelská fan-
tazie (nemluvě o fantazii pozitivně stimulované sklenkou vína anebo několika potáhnutími z jointu) dokázala za pár hodin 
na zlatém podnose naservírovat víc potenciálních příběhů, než mu dnes jeho mozek nabízí za celý týden? Proč mu inspirace, 
ten údajný Boží dar, momentálně poskytuje jen banální píčo-
viny jako máchání nohou v potůčku? Kde je nějaký originál-
72
ní nápad, vtipný dialog, nečekaná zápletka? Kde je aspoň pár 
trochu hlubších psychologických postřehů? A kde je doprdele 
v máchání dětských nožiček v potůčku nějaká pointa?! 
Nebo ta ratanová křesla na sázavské venkovní terase: proč byl probůh bytostně přesvědčený, že je před rokem osobně kupoval v prodejně Flamant v pasáži Myslbek? Proč mu jeho mo-
zek předkládá i takové konkrétní detaily, když jde o vzpomínku bludnou? Tedy údajně bludnou. 
„Kdykoliv odjíždíte s holkama z domu, měla bys ty drahý ra-
tanový křesla z terasy přenést dovnitř, aby je někdo neukrad,“ 
apeluje Mojmír na manželku při naší další návštěvě v IKEMu. 
„Jaký křesla z terasy?“ ptá se udiveně Hedvika. 
Vzájemně se pozorují. Nechala je venku a někdo je ukrad, říká si trpce v duchu Mojmír. Nebo je dokonce sama prodala. 
„Prodalas je?“
Hedvika mu přísahá na zdraví obou dětí, že žádná ratanová 
křesla na terase nikdy nebyla. 
„To ti jenom ta tvoje hlava nabídla nějakou další bludnou 
vizi,“ říká smířlivě. 
Mojmír nicméně zuří. Klidně by pod přísahou dosvědčil, že ty 
zasraný křesla tam byly… Koupil je přece loni na jaře, v květnu, za to by dal krk! A ještě týž den, co je malý náklaďáček přivezl z Prahy, na nich seděli s Němcovými! Tak proč mu hergot Hedvika kecá? Bojí se mu říct, že křesla v době, kdy ležel v IKEMu, navzdory jeho jasným instrukcím v noci nechávala na terase 
tak dlouho, až je někdo čórnul? přemítá horečně Mojmír, za-
tímco jeho žena mu dělá pořádek v zásuvce bílého kovového 
stolku u postele. Nakonec bude muset koupit na terasu ty laciný plastový křesla z OBI, říká si Mojmír ponuře. Žena ho nervóz-ně pozoruje. Proč je tak nervózní? uvažuje Mojmír. Že by měla černý svědomí? 
73
Náhle se probere. Uvědomí si, že ho chorý mozek na dlouhou 
dobu odnesl někam, kde během krátké návštěvy své milované 
ženy rozhodně být nechtěl. Proč ji proboha tak nesmyslně ob-
vinil? Copak byl někdy v životě takhle chorobně posedlý něja-
kým podělaným zahradním nábytkem? Nebo jakýmkoli jiným 
nábytkem? Nábytek mu přece odjakživa byl víceméně u prde-
le. Jsou snad ty zkurvený ratanový křesla na terasu tajemným 
předmětem jeho skrytých tužeb? No samozřejmě že nejsou, 
takže fakt nechápe, proč mu ta zpíčená zásilková služba s ná-
zvem Vaše mysl, s. r. o., importuje do hlavy takový sračky! 
Mojmír zuří a jako vždy při tom mluví nesnesitelně sprostě 
(a navíc tak rychle, že si to často ani nestačím zapisovat). Ať se však rozčiluje sebevíc, nic to nezmění na holém faktu, že 
skutečná příčina jeho vzteku tkví jinde — jen by musel najít 
odvahu si to připustit. Mistr se ve skutečnosti nehněvá proto, že by ho chorý mozek nezásoboval dostatkem nosných námě-
tů a dodával mu jen nesmysly typu máchání nohou ve vodě nebo fiktivní ratanová křesla — náš racionalista se ještě stále hněvá, neboť před pár dny na vlastní kůži poznal, že posmrtný život 
existuje. 
Mojmír se vzteká sám na sebe, neboť ví, že se právě vrátil 
z míst, odkud podle jeho celoživotního názoru není návratu. Je mu jasné, že před pár dny v jediné vypjaté chvíli absolvoval (jak se později sám vyjádří) svoje noetické Waterloo — a přestože to odmítá připustit, začíná se od tohoto klíčového okamžiku mě-
nit. 
Je to změna sice pozvolná, ale ve svých důsledcích vskutku 
revoluční. 
Je to koperníkovský obrat v Mojmírově uvažování. 
Zpupný racionalista snad poprvé v životě začne o svém světo-
názoru pochybovat. 
74
Obrátím-li proti němu jeho vlastní sarkasmus, s nímž už to-
likrát jízlivě mluvil, či dokonce psal o Hedvičině životní dráze a jejím obdivuhodném duchovním růstu, pak musím škodolibě 
konstatovat, že Mojmírova reinkarnace zdárně pokračuje. 
Ale bude to dlouhý a bolestný proces, uvědomuji si. 
Nejprve se musí uzdravit. 
75
XI
Bez ohledu na úspěchy či spíše omyly v léčbě je tedy náročný 
proces Mistrovy reinkarnace — na českém zdravotnictví ovšem 
zcela nezávislý — na dobré cestě. Zvíře jménem Mojmír se bo-
lestně mění v člověka. 
Ze všeho nejdříve Mistr poněkud pragmaticky (přesnější by 
bylo napsat zcela vypočítavě) přehodnotí svůj dosavadní postoj k Bohu. 
Jak všichni dávno víme, v dřívějších televizních, rozhlasových i novinových rozhovorech se Mojmír bez sebemenšího ostychu, 
nebo dokonce s absurdní pýchou (pro nedovzdělané ignoran-
ty jeho typu tak příznačnou!) léta označoval za zpupného racionalistu  a občas (zvláště když si před besedou trochu přihnul, což se ostatně stávalo často) rovnou za ateistu… Jen někdy, když neomylně vycítil, že by měl ze svého frackovství trochu ubrat (zvláště pak na čteních a besedách na katolicky orientované již-
ní Moravě), se tento geniální marketingový stratég (což vždycky byl jen zástupný název pro odporného populistu) omezil na jeden alibistický, ustrašený a ke všemu nepůvodní aforismus. 
„V Boha upřímně řečeno nevěřím — ale chybí mi!“  prohla-
šoval v takových chvílích pokaždé Mojmír a s falešnou upřím-
ností hleděl všem těm shovívavě přikyvujícím starším dámám 
v předních řadách přímo do jejich zvlhlých očí. 
76
V prvních dnech po operaci a probuzení z umělého spánku 
jeho rouhavý odpor ke Stvořiteli, celému křesťanství, jakož i ke všem ostatním náboženstvím ještě dramaticky zesílil. V nemocničním pokoji, kde samozřejmě žádné katolicky orientova-
né čtenářky nebyly, Mistr Bohu vášnivě, a občas dokonce i vul-gárně spílal, takže staniční sestra, která jeho rouhavé invektivy v noci slyšela (a později mě o těchto Mistrových excesech 
s upřímnou starostlivostí informovala), měla podezření, zda pan spisovatel náhodou neporušil striktní zákaz pití alkoholu. 
Což ihned napadlo i mě. 
Mojmír je zkrátka spravedlivě rozhořčen… Cha cha! Je pobou-
řený domnělou křivdou, která se mu stala. 
„Za co mě, Bože, tak trestáš?“ nestydí se ptát několikrát denně. 
Všimněte si laskavě toho komického paradoxu: Mojmír 
v Boha nevěří, nicméně je na něj zdravě naštvaný… Je sice ocho-ten připustit, že prasklá aorta skutečně možná bylo nějaké Boží znamení (byť dosud nepochopené), ale současně Bohu vyčítá, 
že mu neposlal nějaký civilizovanější vzkaz… Proč ho Bůh, ta 
svině sadistická, bez jakékoli předchozí výstrahy rovnou takhle krutě potrestal? 
„Varování přicházela,“ vysvětlovala mu pokaždé Hedvika. 
„Jenže tys je nechtěl slyšet…“ 
(Nepřestávám žasnout, jak za uplynulá léta po mém boku du-
chovně vyrostla.)
„ Srozumitelný varování bych slyšel!“ křičí Mojmír. „Ale žádný takový jsem nedostal — tak ať si ten tvůj zlomyslnej, pomsty-chtivej Bůh laskavě vysere voko!“
Jenže ať už se Mojmír rouhá sebevíc, ať už nekonečnou Boží 
moudrost a lásku (nebo dokonce i samotnou Boží existenci) od-
77
mítá sebezuřivěji, jedno při nejlepší vůli popřít nemůže — svůj vlastní posmrtný zážitek. 
Sám sebe náš  racionalista obelhat nedokáže. 
Jeho problém je, že   si tu nemocniční scénu, která mu údajně dodnes trapně připomíná prastarý britský televizní seriál Ran-dall a Hopkirk, vybavuje do nejmenších detailů. Jádro pudla je v tom, že ten ortodoxní zastánce zdravého selského rozumu si 
ke své smůle moc dobře pamatuje (nebo rozhodně lépe, než by 
si přál, cha cha!), že byl duch — a tato vzpomínka ho doslova deptá. Na vlastní oči se přesvědčil, že posmrtný život existuje — 
a že kromě něj (jak zní Mistrův překvapivě logický myšlenkový závěr) možná existuje i mnoho dalších, zdánlivě zcela neuvěřitelných a nereálných věcí, pro které on, Mojmír, až dosud po-
užíval souhrnný odborný termín ezoterické píčoviny… Cha cha!  
Mojmír se proto zdrceně domnívá, že tohle je jeho klíčová, dosud největší životní porážka — ale jako téměř vždycky ve svém dosavadním životě se i tentokrát mýlí. 
Ještě to netuší, ale tato tristní prohra je přirozenou součástí jeho reinkarnace. 
Ano, je to tak. Zpupný racionalista se mění v pokorného gnos-
tika. 
Neuvěřitelné! 
Nejde samozřejmě o okamžitý, dramatický přerod, nýbrž 
o změnu postupnou, pomalou — ale i tak zcela nepřehlédnutel-
nou a ve svých důsledcích doslova revoluční. 
Cítím tu přicházející revoluci ve svých starých kostech stejně jako třeba náhlou změnu počasí — a už teď se na ni škodolibě 
těším! 
78
XII
Mojmír se reinkarnuje jako hadi, kteří celý den a noc svlékají starou kůži — jen mu to jde o dost pomaleji. 
V IKEMu stráví i Vánoce a Silvestra. Zima se zdá být Moj-
mírovi delší a depresivnější než kdykoli jindy. Počátkem ledna 2013 je už jeho zdravotní stav natolik stabilizovaný, že může být z IKEMu převezen do sanatoria na Malvazinkách. 
Nejsou to ale pro Mojmíra dobré časy. Pod okny jeho nemocnič-
ního pokoje je tenisový kurt — ovšem Mistr s ním má problém: 
z jakéhosi neznámého důvodu slyší pronikavý zvuk odpalova-
ného míčku, šoupání podrážek o antuku, a dokonce ono známé 
hekání hráčů i v době, kdy na něm prokazatelně nikdo nehraje 
(zvláště pak v noci) — a když si narve do uší pěnové špunty a pře-ce jen se mu po půlnoci podaří usnout, probudí ho ve dvě ve tři ráno naprosto věrohodný sen o tom, že umírá. V tu chvíli mu ne-zbývá než vstát, zkontrolovat si poklopec u pyžama a jít požádat noční sestru o prášek na spaní a prášek na uklidnění. Sestra mu nikdy nedá víc než jeden od každého, aby si tak pojistila, že tahle neurotická ukňouraná celebrita nespáchá po dobu její noční služ-
by sebevraždu — ne že by jí na Mistrově životě nějak zvlášť zále-
želo, jen by nerada spatřila svůj obličej na titulní straně Blesku vedle fotky s páně spisovatelovou mrtvolou… Cha cha! 
Ve sníženém přízemí rozlehlé a navíc nepříjemně členité bu-
dovy je sice kavárna a bazén, ale tam Mojmír, jehož orientační 79
smysl byl v důsledku klinické smrti fatálně porušen, bez cizí pomoci nikdy netrefí (a pokud se o to přece jen pokusí, pak se pokaždé, ale opravdu pokaždé ztratí a dlouhé minuty zoufale 
bloudí labyrintem spletitých podzemních chodeb). Navíc prý 
když tu spolu se mnou, Hedvikou a dětmi sedí s větrníky a las-konkami nad kávou, neustále kolem sebe vidí nějaké lidi bez 
končetin, na invalidních vozících, popřípadě pacienty, kteří 
jsou na vozíku a ještě přitom — světe, div se! — dýchají jen díky velké láhvi s kyslíkem, již mají zavěšenou v pouzdře za opěra-dlem… 
„Svět je příšerný místo,“ zvěstuje nám šeptem Mojmír, když 
ho s Hedvikou a dětmi přijdeme navštívit. 
Hedvika ho jen mlčky pohladí po nezvykle vyzáblé ruce — 
a já v duchu rouhavě zatoužím alespoň lehce onemocnět, abych 
taky takhle zhubla. Co třeba zánět střev? říkám si. Nebo aspoň úplavice? 
„Příšerné místo? Proč myslíte?“ ptám se. „Kdyby to tvrdil ně-
kdo jinej, třeba nějakej neúspěšnej chudák, neřeknu ani slo- 
vo — ale ve vašem případě zní takový silácký tvrzení poněkud 
nevěrohodně.“
Významně pohlédne nejprve na můj žloutkový věneček a po-
tom s urážlivým opovržením přímo na mě. 
„Rozhlídněte se laskavě kolem, madam,“ říká sarkasticky — 
jenže k jeho smůle výše zmíněný vozíčkář mezitím oddrandil 
a žádný jiný skutečný mrzák tu není. Vidím jen pána s malou, 
poměrně vkusnou protézou pravé ruky a krásně modravý ba-
zén. 
„Svět možná je příšerný místo,“ souhlasím nicméně, „ale tře-
ba zrovna věnečky, rakvičky a modravý bazény ho dělaj trochu 
snesitelnějším, ne?“
Mistr si mě pohrdavě změří. 
80
„Když vám k životu stačí rakvička, věneček a bazén plnej 
chlóru…“
„K životu nestačej, ale docela ho zpříjemňujou, ne?“ říkám 
klidně. „Rakvička a věneček stačej jenom k smrti,“ dodám po-
hotově a divoce se rozchechtám. „Nemyslíte, že se mi právě povedl vtip za sto bodů?“ Ale na rozdíl od nás, co máme zdravý 
smysl pro humor, to náš ješitný Mistr samozřejmě neuzná. Ba-
vit národ přece dokáže jen on, že? 
„Ne. Byl prvoplánovej. Čtyřicet max,“ říká kysele. 
„Pche!“ zpražím ho. „Neumíte přiznat prohru!“
Kromě mě, Hedviky a obou holčiček dochází za Mojmírem 
na Malvazinky pravidelně také jeho třicetiletá dcera z prvního manželství Míša, jeho matka a oba mladší bratři — a brzy za-
čnou přicházet i jeho sázavští sousedé, bývalé milenky a tak-
zvaní kamarádi. 
Vůbec nejčastěji chodí za Mojmírem jeho celoživotní přítel 
Felix, jenž se dostavuje s pravidelností, která Mojmíra upřímně těší, ba dokonce dojímá. Zvláště příjemné mu je, že ve Felixově případě jde o jedinou návštěvu, která se příliš neptá ani na onen kolaps v cíli maratonu, ani na průběh záchranné akce a následné operace, a dokonce ani na Mojmírův aktuální zdravotní 
stav (a už vůbec ne na jeho medikaci). A tak Mojmír, doslova 
znuděný, ne-li přímo vyčerpaný neustálými povinnými výčty 
svých přetrvávajících obtíží, popisy podstoupených lékařských zákroků a pracným rozpomínáním se na všechny tablety, kaps-le a pilule, které musí denně po hrstech polykat (a jejichž názvy jako Betaloc ZOK, Atoris, Wellbutrin, Tanyz ERAS, Essentiale 
či Nolpaza většinu jeho laických návštěv z neznámého důvodu 
bezmála fascinují), to víc než vítá. 
Raději se ptá sám. 
81
„Jak žiješ? Co tvé programové staromládenectví?“ zajímá se 
nyní — a samozřejmě už předem ví, co mu jeho celoživotní 
přítel odpoví. Alespoň že dlouhodobou paměť mám jakžtakž 
dobrou, říká si v duchu Mojmír, který teď navzdory své celkové životní nasranosti pocítí něco jako vděk. 
„Znáš to,“ praví Felix dle očekávání. „Sám si vařím, sám si 
peru, že se na to nevyseru…“
Mojmírovi připadá, že právě po stopadesáté navštívil nějaké 
turistické místo — ale nad předpokládanou nudou stále ještě 
vítězí příjemný pocit čehosi důvěrně známého. 
„Ale furt šukáš, ne? Furt tu samou? Tu kozatou?“ 
„Jasně,“ říká Felix tónem kdesi na hranici mezi rezignací a pý-
chou. 
„Já sem holt horňák — tohle si snad pamatuješ, ne?“ dodá. 
Teď už je v jeho hlase čirá spokojenost. 
„Jo jo,“ říká Mojmír poté, co se pohledem ujistí, že nikdo z personálu není v dohledu. „Blbosti si kupodivu pamatuju…“
„Blbosti?“ zvolá Felix dotčeně. „Velký kozy, to je základ!“
Přestože jsou zcela sami, Mojmír se odmlčí. 
„Nebo snad ne?“ dodá po chvíli trochu znepokojeně Felix. 
„Jo jo. Baže,“ odpoví povinně Mojmír. 
„Velký kozy, to je bazál!“ poučí ho ještě Felix. 
Mojmír opět neříká nic. Má podivný, i když ne nepříjemný 
pocit, že tahle tradiční chlapská debata, kterou s Felixem vedou už po bůhvíkolikáté, se ho dnes jakoby netýká. Tohle je za mnou, uvědomí si překvapeně. 
„Tys byl vždycky spíš pod obojí,“ říká Felix. 
Není to otázka, ale konstatování. Felix má paměť dobrou — 
krátkodobou i dlouhodobou. 
„Jo jo.“
„A teď? Po tom úrazu?“
82
I tuhle otázku Mojmír chápe. Když se toho v jeho životě změ-
nilo tolik, proč by se mu nemohly změnit i sexuální preference, že? A navíc má Felix svým způsobem vlastně pravdu. 
„Teď jsem nejspíš, abych tak řekl, hlavák…“ odpoví. 
Dalším problémem Mojmírova pobytu na Malvazinkách je 
naprostá neschopnost jeho příbuzných a přátel byť jen přibliž-
ně odhadnout, jaké množství jídla potřebuje průměrný pacient 
nemocničního zařízení s pravidelnou distribucí snídaní, obědů i večeří. Návštěvy v Mojmírově pokoji se tak záhy změní v jakési orgie nikým neobjednaných dovážkových služeb, specializují-
cích se — samozřejmě kromě tradiční roznášky pečiva, uzenin, 
květin, bonboniér, sušenek, čokolád, novin, časopisů a toalet-ních potřeb — taktéž na každodenní rozvoz ovoce a zeleniny, 
uzenin, minerálek, džusů, nealkoholických piv, oříškových 
směsí (podporujících činnost mozku), jakož i nejrůznějších vitaminových, minerálních a jiných doplňků stravy. Mistrův po-
koj tak brzy připomíná stánek pološíleného pouličního trhovce, který se stále ještě nerozhodl, jaké zboží chce vlastně prodávat. 
Bez ohledu na výše zmíněný přebytek potravin Mojmír para-
doxně téměř nejí — a tím pádem hubne. 
Jeho „prodejní stánek“ je přeplněný, zboží se rychle kazí, vysoké sloupce čokolády teplem tečou, šunka zelená a ovoce hni-
je… V celé nemocnici navíc řádí jakási virová infekce, kterou chytne i Mojmír. Druhý den už má čtyřicítku a u jeho skrz na-skrz propocené postele se střídají celá lékařská konzilia — z če-hož i ignorant jako Mojmír pochopí, že situace je vážná. Nazítří má jednačtyřicet a půl, doktoři už se kolem něj rojí jako vosy a moje naděje, že je s tyranem konec, dočasně ožije — ale i tentokrát mě Bůh jen škádlí… Někdy mi připadá, jako bych byla 
ta velká hnědá kočka, před kterou jsme s mou sestrou jako děti 83
tahaly na provázku přivázanou polomrtvou myšku: kdykoli už 
ji kočka málem chytila do drápů, má starší sestra provázkem na poslední chvíli cukla — takže myš odlétla o metr dál a vzteky rozběsněná kočka opět máchla prackou s vytaženými drápky 
naprázdno… 
Přesně takhle si teď hraje Osud se mnou, říkám si. 
84
XIII
Další návštěvu nám povolí, až když našemu bolestínovi klesne 
teplota pod čtyřicet — infekční prý už není, ale i tak necháme pro jistotu obě holčičky v Sázavě u sousedky a jedeme do Prahy s Hedvikou samy. 
Novinka je, že dostaneme roušky, ovšem i tentokrát musím 
nejprve tiše přetrpět všechno to povinné šeptání a muckání — 
ale potom si Hedviku naštěstí vyžádá primář, takže ji Modro-
vous z těch svých chlípných pracek musí pustit. 
„Konečně sami,“ říká sarkasticky, jakmile se za Hedvikou za-
vřou dveře. 
„To jaksi nelze popřít,“ pravím neutrálně skrze roušku. 
Nechci se hned začít hádat. 
„Rozdáme si to?“ dotáže se mě nestydatě ten chlívák, přestože z něj čpí prášky a páchne potem. 
„Ale kuš!“ zpražím ho. Přisunu si k jeho posteli kolečkovou 
židli a opatrně se posadím (naštěstí nemá opěrky). 
Vzájemně se pozorujeme. Vážně v tom propoceném andělíč-
ku nevypadá nejlíp — ale obávám se, že přesně totéž si myslí 
i on o mně (a to jaksi navzdory tomu, že jsem navoněná a zcela zdravá). 
„Pokud to bylo odmítnutí, budete mi muset něco vyprávět,“ 
zasténá. 
„Proč nevyprávíte něco vy mně?“
85
Ztěžka dýchá a oči má kalné. 
„Vypráví návštěva — ne pacient se čtyřicítkou,“ říká s náma-
hou. „To je stejný pravidlo jako třeba přednost zprava.“ 
O pravidlech mluví ten, kdo je celý život porušuje, pomyslím 
si. Káže vodu, pije víno! 
„Humor vás zjevně ještě neopustil,“ říkám. 
„Můj humor jaksi odejde až nakonec,“ hlesne. „Já možná 
zhebnu, ale můj humor tady ještě pár let bude.“
Á, náš pionýr umírání je vždy připraven, napadne mě. Moj-
mír je přesně ten typ zrůdně ješitného spisovatele, který i ve své poslední hodince podrážděně diktuje aforismy nervózní man-
želce či sekretářce. Cha cha! 
„Vidím, že jste trénoval,“ poznamenám. „Ta pitomost s tím hu-
morem, to má být váš epitaf?“
Asi by mi rád odpověděl něco podobně jízlivého, ale naštěstí 
ho skolí záchvat kašle, a tak se musí omezit na úspornější a zcela neutrální Jak se chrchli chrchli máte?  chrchli chrchli chrchli — 
a tím pádem mohu bez starosti mluvit já (teď o dost hlasitěji, aby mě při tom chrchlání vůbec slyšel). 
„Pokud si vzpomínáte, začala jsem psát román,“ říkám mu po-
sléze. 
„Kupodivu vzpomínám. Chrchli chrchli. Odjakživa jsem tu-
šil, že jednou budete psát,“ praví zcela vážně, takže já, husa pitomá, mu zase naletím. 
Pyšně mu sděluji, že to bude hlubší a pravdivější román, než 
byla ta jeho Biomanželka. 
„A už máte název?“ ptá se poněkud ochraptěle. 
„Jistě,“ přitakám, ale víc mu neprozradím. Krade se všude, 
samozřejmě i v literatuře, a náš Mistr, který by pro originální nápad, abych tak řekla, klidně i přes plot skočil, v tomto smě-
ru rozhodně nikdy nebyl výjimkou (natožpak teď, když je in-
86
spiračně poněkud impotentní a kvůli nosnému nápadu by si 
klidně nechal vrtat koleno, že?). Mojmír zkrátka vždycky kradl a dodnes krade jako straka — vzpomeňme třeba na tu jeho ma-nýru s citáty! Obrazně řečeno: když si skrze dráty předního kola bicyklu vašeho nápadu neprostrčíte tlustý kovový řetěz a neza-mknete si ho u stojanu, Mojmír vám jej téhož dne šlohne — 
a ještě se bude tvářit jako že já nic, já muzikant! Cha! 
Ale nakonec to stejně nevydržím. 
„Možná se to bude jmenovat Biomanžel,“ říkám. 
Zkoumavě mě pozoruje. 
„To není tak špatný, jak jsem si myslel,“ praví. 
Jde sice o Mistrovu známou kombinaci pochvaly a urážky, ale 
i tak mě to potěší. Teplota nad třicet devět z Mojmíra zřejmě dokáže udělat celkem milého člověka — asi z něj kromě potu 
odcházejí i všechny ty obvyklé jedy, říkám si. Potom se ale znovu polekám, že mi ten lupič mozků onen geniální nápad bezo-
styšně ukradne — a tento pocit bohužel převáží. 
„Upozorňuju, že mám na název i téma copyright!“ říkám dů-
razně. 
„Žádný strachy, já nekradu,“ zašeptá ochraptěle. 
Jako skutečná dáma to nechám bez komentáře, pouze — 
abych se pocvičila v umění mimického náznaku — pohnu 
sarkasticky levým obočím, ale jinak můj obličej zůstane zcela sošný, to jest bez jakéhokoliv výrazu. Trénovala jsem tenhle ja-ponský styl mnohokrát před zrcadlem a musím neskromně říct, 
že zvláště když jsem tak jako dnes nalíčená, vypadá to opravdu působivě. 
„Není vám špatně?“ hlesne Mistr naoko starostlivě. 
„Nikoliv,“ říkám odměřeně. 
Vzápětí poznám, že Mojmír přemýšlí, což mě nepatrně znejis-
tí. Z jeho přemýšlení jaksi nikdy nevzešlo nic dobrého, cha cha! 
87
„A co kdyby se to jmenovalo Když to neumíš, tak nepiš?“ zeptá se — a potom se dýchavičně rozchechtá, jako kdyby se mu prá-
vě povedl Vtip roku. 
„Už jsem od vás slyšela lepší fóry,“ říkám. 
Asi tři, myslím si jízlivě. 
„Asi dva,“ dodám nahlas. 
88
XIV
Jak předtím v IKEMu, tak i nyní na Malvazinkách má prý Moj-
mír   vcelku příjemný pocit, že byl coby ležící pacient zbaven prakticky veškeré odpovědnosti: nepíše, neposílá e-maily, neplatí účty ani daně (většinu těchto věcí za něho dělá Hedvika) a samozřejmě   ani nikam nechodí a nejezdí. Tohle neprůstřelné alibi vážné nemoci je prý pro něj — jako pro všechny simulan-ty — příjemně uklidňující (později si údajně na tohle šťastné období nemoci mnohokrát vzpomene). 
Jeho pokroky jsou však stále velmi malé.   Pokud mi chce Mistr pohotově, nebo dokonce vtipně odpovědět, musí to stihnout 
doslova do několika vteřin — jinak svou repliku zapomene… 
„To se zlepší,“ říkávají mu. Nebo: „Dej tomu čas!“ 
Ale čas běží a pokroky se v rozporu s nejrůznějšími prognóza-
mi přesto nedostavují — a ani ta paměťová cvičení, která Mistr několikrát týdně pod dohledem terapeutky absolvuje (měl by 
ovšem paměť cvičit i sám, dvakrát denně, jenže na to je příliš otupělý, deprimovaný a především líný), stav jeho porouchaného záznamového zařízení (jak svůj mozek nyní nazývá) nezlepší. 
Mimochodem, ještě rok po oné srdeční příhodě si Mojmír 
stále není schopen zapamatovat ani data narození ženy a tří 
dcer (o dalších rodinných příslušnících raději nemluvě). Kdy-
koli ráno vstává z postele, absolutně netuší, jaký je den či mě-
síc. Roční dobu obvykle odhaduje při pohledu z okna (pokaždé 
89
zjišťuje, jaké je počasí, jaké rostliny právě kvetou či jaké oble-
čení má na sobě pošťačka — čili jestli mu stačí například sve-tr, nebo zda by si raději neměl vzít kabát a deštník) — a teprve poté, co v jednom týdnu pošťačka třikrát nepřijde, si koupí venkovní teploměr. 
Podobně dezorientován je též v aktuálním společensko-poli-
tickém dění. Sice si matně vzpomíná, že Václav Havel je po smr-ti, ale kdo je současným prezidentem, to opravdu netuší. 
„Zeman,“ sdělí mu bratr lapidárně. 
„Děláš si prdel?“ 
„Ne.“
Mojmír má údajně neodbytný pocit, že se do České republiky 
vrátil odkudsi z kosmu. 
Polovinu lidí, věcí a míst prý nepoznává. V restauracích většinou netrefí na toalety ani zpátky — a občas odchází bez place-ní, nebo se naopak pokouší platit dvakrát… Nedokáže si vybavit jediný PIN ani přístupová hesla k e-mailu, natož k internetové-
mu bankovnictví. 
A tak dále. 
„Bude líp,“ ujišťují ho všichni, ale věci se lepší strašlivě pomalu — a v mnoha ohledech bohužel vůbec. 
„Některé změny jsou už zřejmě trvalé,“ píše sklesle Mojmír. 
Jednou z obecně spíše podružných, avšak pro Mojmíra údaj-
ně symptomatických změn je pozvolný přerod jeho čtenářských preferencí. Proměna Mistrovy četby je sice postupná, leč radikální — a všimneme si toho všichni. 
První rok rekonvalescence náš slavný literát nečte nic. Slyšíte dobře: vůbec nic. 
„Jakže?“ divím se společně s Hedvikou. „Vy? Fanatický účast-
ník čtenářských orgií? Vy, který jste četl jednu bichli týdně? 
90
Kde je vašich legendárních dvaapadesát tlustých titulů ročně?“
„V prdeli, madam,“ odpoví mi ten sprosťák. „Někde v zasraný 
prdeli…“
„Děkuji za informaci,“ opáčím nevzrušeně. „A jen mimocho-
dem: nemáte náhodou pocit, Mistře, že vám ta antidepresiva 
vůbec nezabírají?“ 
Později Mojmír číst přece jen začne — ale jsou to jiné knihy, než které hltal dříve: místo vulgárních zpovědí nymfomanek 
a plytkých knih o bankéřích z Wall Streetu, šňupajících po ki-lech kokain, na Mojmírově pracovním stole náhle s Hedvikou 
objevujeme tituly, které nás vcelku příjemně překvapují. 
Mistrův přechod od povrchnosti k hloubce je ale příslušně 
pozvolný: bezmála celý měsíc svého nového čtenářského živo-
ta ztratí Mojmír nad bezcenným románkem Úterky s Morriem, 
jehož hlavní protagonista — multimilionář — se kvůli vlastní 
pitomosti nejprve nechá přejet autem a zbytek života pak po 
zásluze stráví jako živá mrtvola na invalidním vozíku… Obra-
tem mu ovšem přidělí mladou ošetřovatelku, s níž se navzdory 
počáteční nesmyslné averzi platonicky sblíží, jenže ani její nekonečná obětavost, ani její ničím nepodmíněná láska tomu ži-
votem zhýčkanému kreténovi na kriplkáře nakonec nezabrání 
podstoupit ve Švýcarsku eutanazii neboli komfortní sebevraž-
du „na klíč“… Chápete to? Buď koňské pólo, ústřice a golf — 
nebo smrt! Cha cha! Kdyby se ta kniha jmenovala Úterky s debi-lem, bylo by to podle mě rozhodně přesnější (a kdyby se mi ten zpovykaný ochrnutý kretén dostal pod ruku, zabiju ho sama 
a zadarmo, říkala jsem si) — pro Mojmíra se však ta slátanina zjevně stala Knihou roku…
Ale to jsem jen trochu odbočila. 
91
XV
Po propuštění ze sanatoria na Malvazinkách Mistr už jen půl 
roku ambulantně dochází na rehabilitační kliniku na Alber- 
tově. 
O tomto dlouho plánovaném přechodu snil Mojmír v předcho-
zích týdnech jako o návratu do svobody (na Albertově totiž nebude hospitalizován, vysvětlila mu jedna z ošetřujících lékařek, nýbrž tam bude denně docházet ze svého bytu v nedalekých Nuslích) — avšak skutečnost a sen se jako už tolikrát dosti liší. 
Ukáže se, že pro Mojmíra jde spíše o změnu k horšímu. Vý-
měnou za příslib větší svobody ztratil své lůžko na pokoji, svou klidnou samotu a především pak veškeré výhody hospitalizova-ného pacienta. Nyní se od něj očekává, že se jak se říká znovu postaví na vlastní nohy — jenže náš chrabrý maratonec se na 
vlastních nohou obrazně řečeno stále ještě sám neudrží. 
Celý úvodní týden Mistra na Albertov doprovází matka — 
čímž se Mojmírův život symbolickým obloukem vrátí až do 
prvních zářijových dnů roku 1968, kdy jej tehdy šestadvacetile-tá matka, stejně jako ostatní rodiče vyděšená z ruské okupace, v Sázavě coby prvňáčka denně vodila z panelákového bytu až 
k nedaleké budově základní školy. 
O pár dní později už jde Mojmír na Albertov poprvé sám — 
a nezabloudí! Pocit triumfu mu ovšem zhořkne, když si vzápětí 92
(poněkud střízlivěji) uvědomí, co tak velkolepého vlastně doká-
zal: trefil z Nuslí na Albertov… Celý ten kilometr podél Botiče šel úplně sám, nikdo mu nepomáhal a ani se nemusel ptát na 
cestu…
Nedokáže si představit, že nadále celých řekněme dvacet let, 
které mu zbývají do průměrného věku úmrtí v České republice, 
bude žít takhle — jako poloviční mrzák. 
Co ho vlastně čeká? říká Hedvice. Má-li jeho zbylý život být už jenom touhle ponižující nicotou, touhle vyčerpávající směsí ba-nalit, nudy a údajně i děsivě opravdového utrpení (sic!), není lepší a hlavně důstojnější onen pokažený mejdan definitivně ukončit? 
ptá se nás Mojmír, který jako zkušený hédonista velmi dobře 
ví, co se stane, když z původně třeba i vydařeného večírku neo-dejde včas. Je to prý pokaždé stejné: i kdyby to bylo na začátku sebezábavnější a sebelepší, ve čtyři nebo v pět hodin ráno už údajně člověka nikdy nečeká nic lepšího než špinavé, poblité 
stoly, opilecké blábolení a případně i mizerný sex s nějakou 
zpocenou ožralou cuchtou s rozmazanou řasenkou, se kterou 
vlastně vůbec spát nechtěl, a která se s ním navíc už předtím či hned potom bůhvíproč začne hádat, nebo se v horším přípa-dě rozbrečí… A sotva se té megery konečně zbaví a vypakuje ji z bytu (nebo z toho jejího pláchne taxíkem), čeká ho už jen ce-lodenní kocovina a výčitky… Ještě než Mistr poněkud rozčileně skončí, polekaně si uvědomí svou fatální chybu — ale tentokrát ji ještě dokáže napravit. 
„Líčíš to tak sugestivně, žes to snad musel zažít,“ říká mu prá-
vě Hedvika s pochopitelným znepokojením. 
„Lásko!“ vzpamatuje se Mojmír, „já přece nemluvím o sobě!“
„A o kom teda?“ ptá se ho manželka podezíravě. 
„O nikom. Mluvil jsem o obecné mužské zkušenosti. O zku-
šenostech mých přátel z umělecké branže. O jejich mučivých 
93
otázkách,“ blábolí nervózně Mistr a uhýbá před námi pohledem. 
„Jo? A o kom třeba?“ útočí na něho dál Hedvika. 
„Lásko!“ napomene ji Mistr káravě. „Zažila jsi snad někdy, že bych byl indiskrétní?“
„Nemusíš nikoho jmenovat. O jakých mučivých otázkách to tu 
sakra vlastně mluvíme?“
„O jakých otázkách?“ ptá se Mistr nesmyslně. 
Evidentně se snaží získat čas. 
„Jo. O čem to sakra mluvíš?“ zvýší hlas Hedvika. 
Mojmír už ztrácí půdu pod nohama — ale potom se vzpamatuje. 
„O tom, že si takový účastník večírku občas říká, proč probůh neodešel včas a sám? A aspoň napůl střízlivý? Třeba v jedenáct nebo nejpozději o půlnoci, kdy večírek právě oslnivě vrcholil? 
O tomhle mluvím!“ zvolá triumfálně. 
Už ví, že pro dnešek je zachráněn. 
„To byla metafora, lásko, chápeš?“ pokračuje. „Kladu si prostě poslední dobou otázku, proč se nyní stejně dobrovolně jako tihle lidé smiřuju se životem, jehož zářivá světla nahradila jedna zasraná baterka? Mluvím o tom, proč to tak zbytečně protahuju? 
Nebyla by úplná tma lepší?“
„Naše holky se ale tmy bojej,“ říká Hedvika moudře — a já Mi-
stra zpražím příslušně vyčítavým pohledem. 
A heleme se! Skoro sto stránek. Ani jsem si toho nevšimla. Tak-
že jsem ve středu svého příběhu, říkám si — a ihned zpozorním. 
Dobře totiž vím, že střed příběhu je tvrdá práce   a že  spisovatelé, kteří se vzdávají, tak obvykle činí právě uprostřed knihy — poraženi nároky monstra, které v úvodních kapitolách tak snadno vytvořili — 
píše Celia Brayfieldová v knize Jak napsat bestseller a já jí dávám zcela za pravdu. 
94
XVI  
Po půldruhém roce je Mojmír sice zdánlivě v pořádku — ale 
hlavní problém spočívá právě v onom zdánlivě, tvrdí mně i Hedvice. Jeho zdravotní potíže, zvláště pak psychického rázu (včet-ně občasných teatrálních úvah o sebevraždě) bohužel stále přetrvávají — pouze se prý pro Mojmírovo okolí staly jaksi banál-ními, nedůležitými, nebo dokonce zcela neviditelnými. Jenže 
on prý tytéž obtíže naopak vnímá jako zcela klíčové. Stále má (jak dobře víme) obrovské  problémy s pamětí a pozorností, tak-
že denně zapomíná na důležité povinnosti a smluvené schůzky, 
neustále hledá, či dokonce ztrácí peníze, doklady, klíče i telefo-ny a do omrzení se všech příbuzných a přátel na něco nervózně vyptává… Také prakticky přestal sportovat, a navíc se z věčné nervozity a úzkosti přejídá, neboť jedině jídlo (a ovšemže alkohol, ale ten má zakázaný) ho prý dokáže dočasně uklidnit… 
K někdejší údajně ideální maratonské váze postupně přibere asi patnáct kilo (takže i k mé nadváze je o poznání shovívavější) a z toho množství prášků, které denně polyká, mu poněkud 
zežloutne jeho svůdcovský bělostný chrup — ale  jinak  vypadá  
(jak se shodujeme s Hedvikou i většinou Mojmírových bliž-
ních a přátel)  vlastně normálně. Chová se vcelku normálně (to jest jako úplný idiot, chi chi!), chodí na procházky, a dokonce se vrátí k psaní. Mluví jakžtakž srozumitelně, vcelku pravidelně se sprchuje a občas se taky oholí a ostříhá si nehty (kadeřnictví 95
i nadále navštěvuje každý měsíc). Jeho okolí to tím pádem mate (mě a Hedviku samozřejmě ne), neboť lidé začínají Mojmíra po-važovat za zdravého. 
Jenomže náš Mistr zdravý není (pokud vůbec někdy byl). Se-
znam jeho přetrvávajících problémů je stále zoufale dlouhý, 
tvrdí ukňouraně. Zatímco třeba vozíčkáři, lidé s naslouchátky v uších nebo jednonozí invalidé jsou pro okolí snadno rozpoznatelní, a mohou si tudíž nárokovat příslušné ohledy, jeho ob-tíže jsou mnohem subtilnější a na první pohled neodhalitelné, skuhrá Mojmír. 
„Už je to lepší, viď?“ říkají mu příbuzní, přátelé a známí. Nebo dokonce: „Vypadáš dobře!“ 
Nemůže jim to zazlívat, tvrdí Mojmír, neboť dávno pochopil 
(nějaký čas mu to prý ale trvalo), že jsou vůči jeho problémům slepí, takže většina jeho potíží je pro ně neviditelná. „Tak jako například okultní krvácení nelze zjistit pouhým zrakem, nýbrž jen laboratorním vyšetřením, ani mé zmatky, úzkosti a bolesti nejsou rozpoznatelné navenek — a navíc neexistuje ani žádná 
laboratoř, která by tohle okultní utrpení změřila,“ blábolí Mojmír. 
„Slyším dobře? Okultní utrpení?“ říkám posměšně. „Mistře, 
vy blouzníte!“
Mojmír si navzdory mé sžíravé ironii tvrdošíjně stojí na svém. 
Aby prý s ním mohli lidé soucítit, museli by mu jeho utrpení 
nejen uvěřit, ale především by si ho museli umět představit, pokračuje Mistr ve svém nevyžádaném výkladu — a tuhle kombi-
naci údajně zvládá málokdo. Skutečné porozumění je vzácné — 
mnohem častěji ho lidé v duchu podezírají, že přehání, či do-
konce účelově lže (podle Mistra se to dá poznat z jejich očí 
i z mimických gest). Ale to by prý bylo křivé obvinění… 
Náš kurevníček přece nelže, že? 
96
K mému znechucení se Mistr coby pacient také po stopadesá-
té vrátí k ohrané desce s názvem Zpupný racionalista  — a navíc tentokrát nikoli v předchozí sebeironické nadsázce, nýbrž zcela vážně — a ještě se to odvažuje vydávat za očistnou sebekritiku! 
Dovolte, abych se zasmála! Tohle zjevné převlékání kabátu je 
víc než trapné, ale Mistr to údajně vnímá jinak. To, že k racionalismu kdysi přidával i zpupnost, bylo prý přece jasné doznání jeho vlastní tvrdohlavosti, s níž — jak všichni dobře víme — po celá léta kategoricky odmítal všechno iracionální, všechno jen trochu ezoterické, nebo třeba jen sebeméně alternativní. Takové doznání, tvrdí mi Mojmír v domýšlivém paradoxu, přece 
už tenkrát jasně svědčilo o jeho pokoře a vůli k pravdě, jakkoli (ano, tohle prý připouští) trochu pozdní… 
„Prostě jste převlékl kabát,“ trvám na svém. 
„To neni žádný převlékání kabátů, madam,“ ušklíbne se. „To 
je osobnostní růst!“
Jakkoli něco takového zní z úst alkoholika a chlípníka více než směšně, nemoc ho skutečně změnila. K mému nemalému údivu 
se stal o ždibec skromnějším, ba snad i nepatrně pokornějším — 
a v důsledku toho začal v rámci léčebného procesu překvapivě 
zkoušet i věci, kterým by se ještě předloni jízlivě vysmíval: napří-
klad homeopatika, drahé antioxidanty nebo dýchání podle Frolova (k tomu si dokonce na internetu objednal jakýsi složitý plastový válec a hadičky, které pak ovšem neuměl s přístrojem propojit). 
A když mu Hedvika představila kamarádku-numeroložku, která 
Mistrovi ochotně nabídla, že se na něho podívá, Mojmír, který nu-merologii, jak víme, vždycky označoval za iracionální kupecké počty či vesmírnou loteri štěstí, k mému údivu souhlasil. 
Neuvěřitelné! 
Lidská beznaděj může být v důsledku pozitivní, říkala jsem si v duchu posměšně. 
97

XVII  
A co víc, podobných neuvěřitelných změn stále přibývá! Neu-
plyne ani týden, abych našeho bytostného racionalistu nespat-
řila doslova in flagranti, to jest v nějaké dříve zcela nemyslitelné situaci — například při konzultaci s homeopatkou. 
Mojmírovo historicky první (a pro mě opravdu nezapomenu-
telné) osobní setkání s homeopatkou v mnoha ohledech při-
pomíná jeho někdejší cizoložná dostaveníčka: i tuhle schůzku 
před námi totiž úzkostlivě tají — ale protože si ji vzhledem ke svým přetrvávajícím potížím s pamětí chtě nechtě musí poznačit do diáře, zápis alespoň zašifruje… Ano, slyšíte dobře, zašifruje! 
HOM 17:00 Nusle! 
K popukání! Moc by mě zajímalo, co by Mistr odpověděl, kdy-
bych se ho já nebo sama Hedvika na ten tajuplný zápis zeptala — 
tvrdil by (celý zrudlý), že to ve skutečnosti mělo být HOME, 
protože kvůli čemusi potřeboval být v pět doma? Nebo že v pět čeká návštěvu novináře, který je gay, popřípadě návštěvu něja-kého homosexuálního literáta, na jehož jméno si při záznamu 
do diáře nedokázal vzpomenout? Nebo by nám oznámil, že ho 
měl v pět hodin navštívit samotný Homér, ale že do toho nako-
nec Homérovi něco přišlo? Chi chi! Snad ani na svá cizoložná 
dostaveníčka nevynakládal Mojmír tolik konspiračního úsilí 
jako tentokrát! Cha cha! Jen v duchu lituji, že jsme si s Hedvikou 98
toho tajuplného zápisu v Mojmírově diáři nevšimly včas a tajně si tu schůzku nenahrály na kameru! 
Ale nakonec je to i bez videozáznamu dostatečně uspokojivé! 
Mojmír moc dobře ví, že Hedvika je v inkriminovaný čas na 
školení finančních poradců (o téhle její impozantní životní proměně bude zaručeně ještě řeč) a že já pro změnu v tutéž dobu 
školím v Podolí budoucí duly, takže se žádného prozrazení ne-
musí bát a je víceméně klidný. 
Jenže náhoda je jak známo mocná čarodějka! 
„Náhoda je blbec!“ prohlašuje dnes (zcela neoriginálně) Moj- 
mír — a já se mu vlastně ani nedivím. Za jeho odhalení totiž 
opravdu může obyčejná náhoda (z Mistrova pohledu samozřej-
mě nešťastná, ale pro mě a Hedviku to naopak bylo nečekané 
terno). 
Stane se to takhle: budoucích dul přijde místo původně při-
hlášených jedenácti pouze pět — a když se navíc při detailním pohledu na odtékající plodovou vodu (jakkoli jde o porod na 
projekčním plátně) hned dvě z těch přecitlivělých chuděrek 
postupně vyzvracejí na linoleum, naštvu se, školení předčasně ukončím a jdu domů. 
A tím pádem o ten neskutečný výjev nepřijdu. 
Když z útrob bytu slyším ženský hlas, který rozhodně ne-
patří Hedvice, Mojmírův krajně podezřelý smích a následně 
jeho tlumené hekání, ihned zpozorním. Po špičkách se vplí-
žím dovnitř — a moje špionská námaha rozhodně stojí za to. 
V ložnici sice nikdo není, ale to jsem víceméně očekávala, neboť všechny ty nechutné zvuky jednoznačně vycházejí z kuchyně! 
Okamžitě si představím Mistra kopulujícího na varné desce, 
nebo dokonce — a můžete mi věřit, že by byl klidně schopen 
i toho — přímo mezi umytými talíři, sklenicemi a příbory na odkapávacím dřezu (dalších sugestivních odkapávajících představ 99
vás i sebe raději ušetřím…). Jenže když dveře prudce rozrazím, spatřím něco poněkud jiného: postarší homeopatku, která nad 
zapálenou hřbitovní svíčkou cosi nahřívá ve skleněné spirálovité křivuli a poté tím poloprůsvitným, lehce bělavým bublinatým 
roztokem, připomínajícím sperma zahřáté na bod varu a násled-
ně vyvěrající z úzkého hrdla křivule (až později se od Mistra po dlouhém naléhání dozvím, že to byly jeho vlastní zpěněné sliny, zhruba tisíckrát naředěné odstátou vodou…), na Mistrově čele 
udělá malé kolečko, či snad dokonce křížek! 
Cha cha cha! 
Snad jen pohled na milovaný podmořský svět na Maledivách 
skrze mé vlastní potápěčské brýle by mne dokázal naplnit vět-
ším štěstím než pohled na zpupného racionalistu, jenž bez od-
mlouvání, ba téměř pokorně podstupuje bizarní homeopatický 
rituál jakési očividné šarlatánky! 
Mistr se té čarodějnici sice nakonec vzepře a veškeré další lé-
čebné postupy odmítne — ale dobře ví, že (přinejmenším po-
kud jde o mě) už je stejně pozdě. 
Byl přistižen — a Mojmír moc dobře chápe, co ho čeká, po-
kud se to dozvědí i jeho souvěrci (zvláště pak oba jeho nechutně  
racionální bratři či Mojmírovi rozumně uvažující přátelé): bude vyobcován. 
Zůstane sám. 
100
XVIII  
A u homeopatky   to navíc neskončí . 
S nabídkou pomoci se totiž na Mistra obracejí bez nadsázky 
desítky dalších lidí různého věku, pohlaví i vzdělání — nejčas-těji formou e-mailu či klasického dopisu, popřípadě telefonic-ky, ale občas dokonce neváhají (což je ta vůbec nejhorší varianta, tvrdí tradičně xenofobní Mojmír) přijet za ním do Sázavy 
osobně. 
„Takoví se odmítají vůbec nejhůř,“ prohlašuje Mistr. „Nemů-
žete přece někoho, kdo se za vámi trmácel vlakem dvě hodiny, 
vyrazit hned u dveří…“
Skutečnost je ovšem taková, že Mistr ve své nekonečné naivi-
tě neodmítá ani ty, kteří se za ním trmáceli třicet minut autem (to jest po dálnici z Prahy), a dokonce ani všechny ty rádoby obětavé dobráky, kteří mají někde poblíž chatu, a nyní se pod záminkou nijak nespecifikované pomoci snaží k Mistrovi vetřít. 
„Kdykoli byste něco potřeboval — cokoliv — ozvěte se,“ vybí-
zejí ho vedoucí závodních jídelen, architekti průmyslových zón nebo výrobci zdravotnické techniky. Myslí si snad ti lidé, že ze všeho nejvíc potřebuje sto devadesát porcí segedínu? říká si prý nevěřícně Mojmír. Nebo že mu opravdu, ale opravdu helfne, 
když bude mít zítra na stole návrh na kontejnerové překladiště v Děčíně? Nebo se snad ti idioti domnívají, že základní podmínkou jeho uzdravení je, aby měl v obýváku na koberci gama nůž? 
101
„My nemáme v obýváku koberec,“ upozorní mě Mojmír, když 
mu tuhle pasáž přečtu. „Koberce doslova nesnáším a všichni to o mně vědí.“
„No a co jako?“
„Žádný jako. Ten koberec je pitomost.“
„Díky za upozornění!“ odseknu. 
„Neurážejte se hned. Jenom vám upřímně radím, že spisova-
tel by měl být maximálně přesný.“
„Dobře, Mistře, ať je po vašem! Opravím to,“ říkám. „Koberec 
vyhodím a dám tam místo něj tu vaši plovoucí podlahu! Bude to tak nějak přesnější a opravdovější, že? Spokojenej?“ 
„To ještě nevim,“ říká ten idiot. „Opravte to a přečtěte mi to.“
Chvíli na něho nevěřícně zírám, ale potom to udělám. Sklo-
ním se nad notebookem a píšu. 
„Máte to?“ zeptá se Mistr. 
„Jo jo.“
„Tak mi to přečtěte.“
„Myslíte to vážně?“
„Samozřejmě,“ praví upjatě lektor tvůrčího psaní. 
Vzdychnu. 
„ Nebo se snad ti idioti domnívají, že základní podmínkou jeho uzdravení je, aby měl v obýváku na plovoucí podlaze gama nůž? “
„Vidíte? To je hned lepší. Jenom —“
„Jenom co?“ přeruším ho už opravdu podrážděně. „Co zas?“
„Neurážejte se, madam,“ říká. „Myslím to s vámi dobře.“
„O tom pochybuju.“
„Vaše pochybnosti nicméně na mém kladném přístupu k vám 
nic nemění.“
„Žvanile,“ říkám automaticky, ale musím říct, že ta poslední 
věta mě potěší. 
„Už to proboha máte opravený?“
102
V duchu lituji všechny jeho někdejší studenty. 
„Já ale vážně nevím, co bych měla na té větě opravovat,“ namí-
tám. „Mně — na rozdíl od vás — připadá v pořádku. Dokonce 
je vtipná!“
„Je docela vtipná, jenom musíte nepatrně změnit slovosled. Po-slouchejte: …základní podmínkou jeho uzdravení je, aby měl v obý- 
váku na plovoucí podlaze gama nůž. Neslyšíte to?“
„Ne.“
„Tak si teď poslechněte tohle: …základní podmínkou jeho uzdravení je, aby měl na plovoucí podlaze v obýváku gama nůž.   Lepší, že?“
„Jste magor. Je to nemlich to samý!“
„Psaní je hudba!“ poučí mě. „Každá věta má svou přesnou 
vnitřní logiku, jakož i svou harmonii. Obojí je třeba ctít!“ 
„Jo? Vážně?“ říkám zlomyslně. „Tak mi řekněte, co je harmo-
nickýho na větě …a rovnou jí svůj brunátnej penis nacpal do tý její zmalovaný tlamy.“
„To není moje věta,“ říká po chvíli upjatě. 
Evidentně si ale není jistý. 
„Vážně ne?“ zákeřně posílím jeho pochybnosti. 
„Nebo jo?“
Najednou zkrotne jako beránek. Nebo přesněji: Najednou 
zkrotne jako někdejší chlípný beránek. Chi chi chi! 
„ Doufám, že ne,“ pokračuje sklesle Mojmír. „Až takový hovado jsem snad probůh nebyl, ne?“
Ale já na jeho otázku záměrně neodpovím. Hošánkovi jenom 
prospěje, když se bude chvíli trápit. Člověk má přece stále pozná-
vat nové věci, říkám si — a trápení je pro Mistra pocit až donedávna zcela neznámý. Je to svého druhu panenské trápení, napadne mě. Ta metafora je téměř geniální. Rozhodnu se ji hned prodat. 
„Při pohledu na vaše, abych tak řekla, panenské trápení si ří-
kám —“ začnu, ale Mojmír mě okamžitě přeruší. 
103
„Jaký zas panenský trápení? Co to blábolíte?“
„Jako že se trápíte poprvé… Poprvé v životě. Tu metaforu by 
kromě vás pochopil úplně každý.“
„Asi nejsem úplně každej,“ říká upjatě, ale já mu dnes žádné 
slovní vítězství dopřát nehodlám. 
„Ne, to opravdu nejste. Jste naprosto výjimečný,“ ujistím ho. 
„Naprosto výjimečný kurevník.“
Mistr dlouho mlčí. 
„Po všech rozhovorech s muži mého věku a postavení,“ prone-
se poté chladně, „bych si na nějaké přílišné výjimečnosti svého kurevnictví opravdu nedovolil zakládat. Nebyl jsem ředitel to-várny na cizoložství, nýbrž pouhý zaměstnanec — skoro bych 
řekl skromný řadový dělník.“ 
Zasměje se. Je očividně spokojený sám se sebou. Jeho drzost ne-zná mezí, říkám si. On se tím svým kurvením snad ještě chlubí! 
„Nyní jsem ovšem, abych tak řekl, na zaslouženém odpočin-
ku. V té staré fabrice na sex chodím už jen občas s děvčaty na obědy. V kantýně vaří dobře a navíc mám zaměstnaneckou sle-vu — hlavně ale ušetřím za všechny ty dřívější voňavky, kytky a šprcky.“
Triumfálně se šklebí. Napiš dobře, cos udělal špatně, a dosta-ne se ti rozhřešení… Všechny tyhle rádoby efektní výmluvy sa-
mozřejmě znám — ale už mu na ně nenaletím. 
„Jsou vážně dobytek, Roubíček, vědí?“
„Ale hovno!“ směje se v klidu dál. „ Takhle se dělá humor, vi-děla jste?“
104
XIX
Tato nahodilá a zcela nevyžádaná lekce tvůrčího psaní ale 
jaksi nic nemění na holém faktu, že Mistr je stále ještě příliš nemocný, aby psal. Jinými slovy: pan Rozumbrada sice hezky 
radí, jak psát, ovšem jemu samotnému to moc nejde, myslím 
si škodolibě. 
Mojmír nepíše, neboť se pořád léčí. Mojmír nepíše, protože 
žádné téma ho údajně nebaví. Téma láska ho prý nudí. Téma kamarádství ho taky nudí. Dokonce i hédonismus ho nudí! 
Začíná to s ním být vážné. 
Můj kdysi báječný život, tvrdí opakovaně, se stal sumou otrav-ných nemocničních návštěv. Pokud prý zrovna nemusí do 
IKEMu na kardiologii, kam je pravidelně objednáván na kon-
troly srdce a aorty, nebo do Thomayerky, kde mu kontrolují 
všechny ostatní orgány (kromě Mistrova močového měchýře 
a prostaty, za které zodpovídá urolog v Nemocnici Na Františ-
ku), musí jet do nemocnice na Karlově náměstí, kde se mu sta-
rají o oči, a konečně zhruba jednou měsíčně k psychiatrovi — 
jenže výsledky se ani tak nedostavují. 
„Operace se zdařila, pacient je paralyzován,“ říkává trpce 
Mojmír — a jak čas ubíhá, jeho beznaděj a zoufalství narostou do takové míry, že nakonec popře i to, v co celý život tak tvrdo-
šíjně věřil. 
Zoufalí muži jak známo dělají zoufalé věci. 
105
Pěchotní zbraně homeopatie a numerologie na Mojmírovy 
přetrvávající zdravotní potíže nestačily — a bez masivní dě-
lostřelecké podpory kardiologie, torpédových útoků urologie 
a kobercových náletů psychiatrie by jeho jarní ofenziva s cílem dobýt nazpět ztracené zdraví neskončila vítězstvím, nýbrž zdr-cující porážkou. (Cha! Já tomu pisálkovi ukážu, jak vypadá sku-tečně plnokrevná metafora!)
Ale nesmím zapomenout ani na všechny ty drobné pěšáky, 
kteří (zvláště když zvážíme jejich omezené takticko-strategic-ké možnosti) rovněž odvedli pořádný kus práce a bez nichž 
by nad rozstřílenými troskami Mojmírovy prasklé aorty rudá 
vlajka života nikdy nezavlála! Konkrétně mám na mysli třeba 
tu laskavou paní ze severních Čech, která Mojmíra úspěšně te-
lepaticky léčila na dálku mnoha desítek kilometrů, a navíc mu každý týden poštou posílala dva, tři nebo rovnou čtyři barevné léčivé obrazce, jejichž cena byla (zvážíme-li její vynaložený čas a námahu, tržní hodnotu použitých barev a dalšího materiálu 
a v neposlední řadě i poštovné) přímo komicky nízká. Jenže náš podezíravý Mistr (jakkoli jeho racionalismus nebyl už zdaleka tak militantní jako dřív) podobné projevy lidské solidarity a gesta dobré vůle i nadále cynicky odmítal, vykřikuje přitom cosi o vydřiduších a lidských hyenách. A když už se některým 
méně standardním metodám léčby přece jen dočasně podvolil, 
tak dlouho pak žvanil o šarlatánství a pseudovědeckých meto-
dách, až se inkriminovaná léčitelka právem naštvala a vyhodila ho. 
„Normálně mě z tý svý čarodějnický sluje vyrazila,“ divil se 
přede mnou Mojmír. „Tím pádem jsem se u ní nestihl vyčů-
rat — a protože sem měl močák jako dvoulitrovou petflašku 
se žlutou fantou, nedojel jsem ani k první pumpě a musel jsem zastavit na kraji Strakonický a vychcat se na svodidla! Všichni 106
kolemjedoucí úchylové na mě významně troubili… Věřila byste 
tomu?“
Věřila. 
„Ty seš ten nejhorší a nejnamyšlenější pacient, jakýho znám!“ 
říká mu právem rozzlobená Hedvika. 
„Myslíš?“ diví se Mojmír. „Já si jenom bránim svůj zdravej rozum, to je celý.“
Manželčina kritická slova Mistrovi nicméně leží v hlavě — 
takže když mu jakási léčitelka ze Zbraslavi napříště tvrdí, že chorou paměť nejlépe a nejrychleji uzdraví tak, že dvakrát denně někoho z blízkých přemluví, aby před ním patnáct minut 
klepal třemi způsoby vařečkou do sklenice, přičemž on, Moj-
mír, bude rychle odpovídat, zda šlo o ptáka (dole, nahoře, dole), slona (dole, dole, nahoře) nebo žirafu (dole, nahoře, nahoře), k všeobecnému údivu se celkem bez protestů podvolí. 
V příštích dvou týdnech (déle to nevydrží) Mistr překvapivě 
usilovně cvičí: Hedvika, já nebo některá z jeho dcer se posadí-
me ke kuchyňskému stolu naproti němu a třemi výše zmíně-
nými způsoby klepeme dřevěnou vařečkou do vysoké sklenice 
s logem piva Pilsner Urquell. Nahoře, dole, nahoře. Sklenice 
tupě cinká. 
Dole, nahoře, dole. 
„Žirafa,“ říká po chvíli Mojmír. 
„Chyba,“ opraví ho Hedvika. „Pták!“
Znovu klepne — dole, dole a nahoře. 
„Slon,“ ucedí Mojmír otráveně. 
Hedvika přikývne a znovu třikrát klepne: Dole, nahoře, dole. 
Mojmír neví. 
„Je to dole, pak ve vteřině nahoře a hned zase frnk dolů?“ nevydrží to po chvíli Hedvika. 
107
Pták, pochopí okamžitě Mojmír, ale i nadále mlčí. Ono nápo-
vědné frnk je tak urážlivě polopatistické, že kdyby nyní odpově-
děl, ztratil by poslední zbytek sebeúcty. 
„Pták přece. Hopká dole na zemi, frnk nahoru — a hned zase 
frnk dolů…“ 
„Jasně,“ říká sklesle Mojmír. 
Bože, dej, ať to skončí, myslí si současně. Zabij mě. A všechny ptáky, slony a žirafy taky. Normálně všechny ty zvířata zlikviduj. 
Do kafilérky s nima! Slyší netrpělivé ťukání vařečky o sklenici. 
Hodně netrpělivé. Musí něco říct. Prostě musí. 
„Pták,“ tipne si. 
„Ne, žirafa.“
A nazítří znovu, tentokrát se zbraslavskou léčitelkou. 
Ťuk, ťuk, ťuk — a dlouhá pauza. 
Mojmír neví. V hlavě má… nasráno. Doslova a do písmene má 
v hlavě nasráno. Pravděpodobnost, že to uhodne, je třicet tři procent, připomíná si. Má třiatřicetiprocentní naději, že nebude definitivně označen za kreténa. 
„Slon?“ tipne si. 
„Dole, nahoře, dole,“ říká léčitelka vyčítavě. Vstane z křesla, postaví se přímo naproti Mojmírovi a vyzývavě čeká, dokud ji koneč-
ně pohledem nedostihne. Teprve když se ujistí, že je spisovatelem opravdu sledována, si k jeho nepokrytému zděšení s hlasitým hek-nutím (neuprdla si, proboha? napadne ihned Mojmíra) přidřepne na zem a obě její pokrčená předloktí pak rázně vyletí až k ramenům, do nichž se následně (za vydatné pomoci svých karmínově 
červených nehtů) zapíchne všemi deseti prsty — a takto vzniklou imitací ptačích křídel několikrát zamává a poté se prudce postaví. 
„No? Takže?“ říká už netrpělivě, nicméně nepřestává máchat 
fiktivními perutěmi. 
108
Jasnej slon! říká si v duchu kysele Mojmír. V porcelánu! 
Náhle zatouží vytrhnout jí vařečku z ruky, zastrčit ji do sklenice a obojím mrštit do protější zdi — ale jako vždycky se ovlád-ne. Je srab, uvědomuje si. 
„Za oněch patnáct dní jsem zřejmě dosáhl vrcholu svého pa-
cientského blbství,“ tvrdí později Mojmír. „Níž už asi spadnout nelze…“
No, dneska už oba víme, že lze. 
Skutečné dno pacientského blbství Mistra teprve čeká. 
(Ještě netuší, že bude v Butovicích fatálně odblokován písní Dancing Queen — ale to předbíhám.)
109
XX
Díky rostoucí nechuti ke všem lékařům a samozvaným léčite-
lům a doporučení dlouholetého kamaráda Jaroslava Duška na-
vštíví Mojmír i doktora Hnízdila, jehož názorový radikalismus typu Podstatné jméno lékárna pochází od slovesa lekati se… Mistra v minulosti navzdory zjevné humorné nadsázce spíše popuzo-val. Nyní ale s Hnízdilem — poté co se i Mojmír sám stal ra-
dikálním kritikem českého zdravotnického systému („Dobře, 
zachránili mě, doslova mě vytáhli hrobníkovi z lopaty, o tom 
není sporu a za to doktorovi v sanitce i doktorům z IKEMu patří moje uznání a dík. Jenže pak mě na hodinu propustili a nikdo 
mi dodnes pořádně neporadil, jak dál!“) — začne pro změnu 
sympatizovat (och, ty Mistrovy věčné názorové přemety!), ne-
boť o všech těch specialistech na tepny, specialistech na žíly a specialistech na vlásečnice, nemluvě už vůbec o specialistech na kapiláry, si prý po svých zkušenostech z uplynulých dvou let logicky myslí totéž co výše zmíněný enfant terrible české medicíny. 
Podle Mojmíra je doktor Hnízdil příjemný a pragmatický: vy-
sadí skuhrajícímu Mistrovi několik léků a doporučí mu nejen 
pravidelný denní režim, dlouhé procházky a častý pobyt v pří-
rodě — ale zároveň i svou psychoterapeutku Andreu a doktora 
Chromého, staršího psychiatra se sídlem v Kobylisích. Mojmír 
to údajně nejdříve považuje za další knížecí rady (na psychotera-110
pii už přece chodí do Butovic!), takže je poněkud zklamaný — 
ale nakonec se ukáže (jak jsem samozřejmě předpokládala), že 
se mýlil on, a nikoliv Hnízdil. 
Vím, že psychoterapeutka Andrea je vysoká, pohledná čer-
noška, takže její setkání s Mistrem si představuji nějak takto: 
„Tváříte se nápadně nedůvěřivě,“ říká Andrea hned na úvod 
Mojmírovi. „Souvisí to nějak s tím, že nejsem běloška?“
„Rozhodně nikoliv. Jste krásná a už od pohledu sympatická,“ 
odpovídá upřímně Mojmír. „Můj zděšený výraz souvisí výlučně 
s tím, že jste další psychoterapeutka…“
Andrea se Mistrovu lacinému vtipu kupodivu směje. 
„Špatné zkušenosti?“ říká. 
„Zatím mě psychoterapie opravdu spíš zklamala,“ prohlašu-
je Mojmír. „Ostatně stejně jako celá psychiatrie. Když srovnám všechna ta neskutečně drahá psychofarmaka, která dodnes povinně polykám, třeba s penicilinem nebo i s obyčejným aspi-
rinem, mám pocit, že v jednoduché soutěži s názvem účinnost tragicky prohrávají.“
Ta žena se mu bezpochyby líbí, a tak se jako obvykle před-
vádí. Kohoutek naučeným způsobem natřásá peří. Třeba je to 
ale konečně náznak obratu k lepšímu, říká si možná v duchu 
Mojmír. Andrea ho pobaveně pozoruje (jinak než pobaveně na 
Mistra pohlížet nelze). 
„Penicilin vám dají, když máte angínu,“ namítá klidně. „Zba-
vit se infekce na mandlích je — velmi zjednodušeně řečeno — 
o dost snazší než zbavit se infekce v mozku.“
„To je sice možný, ale nic to nemění na tom, že psychofarmaka na rozdíl od penicilinu nebo aspirinu moc  nefungujou — taková je holá pravda,“ poučí ji drze Mistr. „Psychiatrie je poslušnou otrokyní farmaceutické lobby.“
111
Nejspíš se dodatečně poleká, že před černoškou použil slovo otrokyně… Je vážně takový idiot? říká si (ano, je!) — ale Andrea se kupodivu směje. Hezké ženy, které se smějí jeho humoru, Mistra jak známo odjakživa fyzicky vzrušují (proto se těm jeho hloupým vtípkům zásadně nesměju). Mužská ješitnost, nic jiného, říkám si. 
Ego vyžadující uznání. Erekce podmíněná potleskem. A tak dále. 
„My si tu na prášky tolik nepotrpíme. To určitě víte.“
„Slyšel jsem.“
Vzájemně se pozorují. 
„Takže, pane spisovateli, povězte mi váš příběh.“
Předpokládám, že se na sebe usmívají. 
„Kolik mám času?“
Andrea nejspíš pohlédne na hodinky a potom možná i krátce 
rozhodí rukama. 
„Spoustu! Pořád ještě víc než hodinu. Stihne to epik vašeho 
typu?“
Potom se — řekla bych — pohodlně opře v křesle a přehodí si 
jednu svou tmavou nohu přes druhou. 
„Jasně. Jenom vás nechci nudit,“ usmívá se (na to vemte jed!) Momír. „Zvládnu to za deset minut, nebojte se.“
„Já se času nebojím,“ říká Andrea. 
To Mistra bezpochyby zaujme (jeho svéráznou fobii z rychle 
ubíhajícího času znám důvěrně). 
„No vidíte, časem bych mohl klidně začít. Já se totiž času bo-jím,“ říká nejspíš. „Čas je moje noční můra. Už dřív jsem moc nestíhal — a teď coby pacient nestíhám tuplem.“
Možná znejistí, jestli černoška bude jeho hovorové češtině rozumět. 
„Rozumíte slovům jako tuplem?“ zeptá se v tom případě bez okolků. 
„Ale jistě. Chodila jsem v Čechách už na základku.“
112
To Mojmíra vzhledem k jeho mizerné angličtině zcela určitě 
potěší. 
„Tak prima!“ zajásá. 
Náhle si ovšem přestane být jistý tím začátkem. Copak je jeho hlavní problém věčné nestíhání? 
„Čím mám začít? Základkou? Nebo už jeslema? Pomočová-
ním?“
Andrea se usmívá. 
„Chcete si o tom povídat? O čůrání?“
Našemu prasákovi to bezpochyby nepřijde jako špatný nápad, 
nicméně aspoň ví, co si může a nemůže dovolit. (No vida, říká si nejspíš kysele, minimálně chlípnost a příčetnost zůstaly zachovány…). 
„Ale proboha!“ zvolá teatrálně. „Slepá ulička! Já jsem úplně 
normální, vážně.“ 
Zarazí se, neboť si připomene všechen ten chlast, trávu a ko-
kain, všechny ty večeře pro čtyři za dvanáct tisíc a hlavně všechny ty holky… 
„I když… úplně normální asi taky ne,“ dodá možná po pravdě, ale třeba ho přeceňuji. 
„To je v pořádku,“ říká Andrea. „Nobody is perfect.“ 
No hlavně aby jí ta tolerance a pochopení vydržely, myslí si patrně Mistr. 
„Kdy přesně se vám to stalo? Ta epizoda s aortou?“
I ignorant jako Mojmír nejspíš chápe, proč použila slovo epizoda (je spisovatel, takže se chtěla podvědomě přizpůsobit jeho slovníku, říká si v duchu) — ale stejně ho ta domnělá bagateli-zace zamrzí. Není poněkud přecitlivělý? zeptá se obratem sám 
sebe. Je! odpoví si okamžitě. Proto je koneckonců u psychiatra. 
„Při maratonu 2012. Respektive v cíli maratonu,“ upřesní An-dree odměřeně. „Mimochodem: tuhle epizodu přežije jeden člo-věk z deseti,“ neodpustí si dodat. 
113
Ó, ty mužská ješitnosti! 
Ona se mu jistě podívá do očí. 
„Nechtěla jsem se vás dotknout,“ říká patrně omluvně. 
Je empatická, pochopí Mojmír. 
„Použila jsem ten termín zcela automaticky. Epizoda jakožto 
příhoda. Náhlá příhoda srdeční.  Chápete?“
„Jasně,“ říká Mojmír. „Nemusíte se omlouvat.“
A potom jí bezpochyby tu svou nudnou životní story převypráví celou: Jeho matka, její studia práv, štěky ve Vinohradském divadle. Otec a jeho studium VŠCHT. Svatba se svědky v kostýmech mušketýrů. Primářka Zita v Podolí. Krásná teta Eva, 
vousatý strýc Tomáš. Holubi za okny velkého nuselského bytu 
(aneb Mojmírův marný pokus o lyriku). Plavání v Podolí. No-
blesní dědeček Jiří, právník v Husákově prezidentské kanceláři a milovník mělnického vína a zvěřinových jídel. Dědeček Josef, horník, karbaník, alkoholik a hochštapler (s demonstrativními pokusy o sebevraždu). Trochu hloupá, ale přelaskavá babička 
Věra, kožešnice — a chytrá, ale trochu lakomá babička Ladisla-va, učitelka (to jsou panečku geny, co?). Ruské tanky ve Vršovicích a prababiččiny a babiččiny instinktivní přípravy na válku. 
Stěhování do Sázavy. Život na ubytovně. Noční koupání s rodi-
či v řece. Život v paneláku. Život obrýleného premianta. Recitace na schůzích KSČ. Narození Mistrových bratrů Pepy a Honzy. 
Atletický oddíl a trenér Kavalier. Jaruška v přiléhavých teplá-
kách (aneb sexistou už od patnácti…). Údajná láska. Svatba s Ja-ruškou. Omyl s VŠE. Noční vrátný. Narození první dcery Míši. 
1 + kk v Sázavě. Dovolená na Lipně. Filozofická fakulta. Kama-rád Slaboš. Spolužačky. Lásky (rovná se nevěry). Kamarádství. 
Podniková vila v Budínské. Po promoci vojna. Podepsal Několik vět (no dobře). Základka a 3 + 1 na Zbraslavi. Revoluce. První kniha. Další nevěry. Další knihy. Nakladatelství Českosloven-114
ský spisovatel. Rozvod. Martin a údajné celoživotní kamarád-
ství. Milenka Američanka. Cesty po USA. Garsonka v Krči. 
Kamarádíčci Peňás a Topol. První hašiš. Stěhování do rodin-
ného domu v Nuslích. Bary: Casablanca, Radost, La Bodeguita 
a desítky dalších (kdo si to má všechno pamatovat). Hektolitry koktejlů. Desítky holek. Literární akademie a kamarád Vašek. 
Další údajné lásky. Skoro nezletilá Terezka. Jedno zklamání, 
obvyklé bolestínství a hned rozchod. Pak ta legendární Marké-
ta (patrně něco mezi Marilyn Monroe a Gertrudou Steinovou). 
První bordely, pochopitelně! Ta příšerná Solidní nejistota. Hedvika. Údajná osudová láska. Opel Astra. Prsten s diamantem, 
jak jinak. Svatba. Další knihy. Snobský dům na Sázavě. Hypo-
téka. Narození Sáry. Větší auto (Renault Espace). Kamarádíček Ruda Biermann. První film. Besedy a čtení po republice i v zahraničí. Ochutnávky vín. Desítky holek. Koktejly, marihuana, 
hašiš, občas i kokain. První volvo. Další knihy, další filmy, další holky. Narození Báry. Občasné alibistické rodičovské strachy. 
Bordely a kurvy. Chlamydie (divím se, že ne AIDS, nebo aspoň 
kapavka či syfilis). Další novináři. Rozhlas, televize. Patnáctá kniha. Talk show a ubohé estrády. Thajsko. Maledivy, Maurici-us (kam mě nikdy nevzal!). V zimě Alpy a Dolomity. První hád-ky s Hedvikou. Ten nechutný román Biomanželka. Další volvo. 
Další Maledivy. Půlmaraton. Další filmy, další slavnostní pre-miéry. Jižní Amerika — pánská jízda, samozřejmě. Další čtení 
a besedy. Další holky. Další koks. Logicky první deprese. Pak ty dvě opulentní oslavy padesátin. Další holky, další kurvy, další mejdany. Maraton, sanitka a IKEM. 
Pak tři roky pacientem. Údajně nejhorší roky života. Kam se 
prý hrabe vojna! Hádky s Hedvikou. Logické znechucení ze 
sebe sama. Dokonce prý znechucení ze života. Touha umřít. 
Každodenní úvahy o sebevraždě. Panečku! 
115
Když Mistr skončí, podívá se na displej svého starého mobi-
lu NOKIA a překvapeně strne: právě podrobně popsal celý svůj domněle bohatý život — a nepotřeboval na to ani dvacet minut. 
Co čekal? říkám si. Jenže namísto spokojenosti, že nebyl roz-
vleklý, je v šoku. Místo aby se za tu celkem brilantní zkratku pochválil, Mojmír je upřímně zdrcen. Právě zjistil, že celý jeho život (nic, ale opravdu nic podstatného nevynechal!) je o pětadvacet minut kratší než fotbalový poločas… Je mu padesát tři — 
ale i když celý ten svůj slavný život převypráví velmi podrobně a opravdu nic nevypustí, trvá to přibližně stejně dlouho jako jedna třetina hokejového zápasu mezi Spartou a Litvínovem! Cha! 
Andreu ovšem toto děsivé zjištění nijak neohromí. 
„Když jste tenkrát po maratonu umřel, kolik vám teda dneska 
je?“ zeptá se Mistra věcně. 
Mojmír zatřepe hlavou. 
„To je nějaká dialektika?“
Možná si opožděně uvědomí, že mladá a navíc černá Andrea 
patrně marxistickou dialektiku nestudovala. 
„Vím, co je dialektika, ale to není podstatné,“ usměje se psychoterapeutka. „Tak kolik vám dneska je, když jste tenkrát umřel?“
Mojmír pochopí, že tu otázku myslí vážně. 
„Zhruba tři,“ vzdychne. 
Černá žena radostně přikývne. 
„Správně. Jsou vám tři roky!“
Trpělivě čeká, až Mistr tu informaci vstřebá — to jest až mu 
konečně dojde, že mu právě poskytla to nejneprůstřelnější alibi na světě. Ode dneška nemusí uklízet ani mýt auto, nemusí číst žádné noviny (ani Respekt) a nemusí se dívat na zprávy! Nemusí být nikomu sympatický, nemusí být zodpovědný! Ani cílevědo-mý a ani pracovitý! A nemusí se s nikým seznamovat! Jsou mu 
tři roky, proboha! Zešíleli jste? 
116
A hlavně nemusí odepisovat na ty zasraný e-maily! 
Je nadšený! 
„Chcete přiblížit na tramvaj?“ zeptá se Mistra nakonec An-
drea. „Jsem tu autem, můžu vás kousek svézt. Teda jestli vám 
nevadí, že je to volvo neboli jeden z hlavních symbolů vašeho nechutného hédonismu?“
Nejspíš se na sebe usmívají. Jsou manželství bělocha s černoš-
kou šťastnější? uvažuje Mojmír. 
„Nevadí. Máte dětskou sedačku?“
Andrea se tomu přihlouplému vtípku k mému zklamání za-
směje. Je zbytečně servilní, říkám si. 
„Vrací se vám humor, to je dobře.“ 
Sveze Mojmíra na nejbližší tramvajovou zastávku. 
„Tak ahoj, teto!“ rozloučí se Mistr hláskem tříletého chlapce. 
„Dík za svezení!“
Infantilní vtípky. Jeho denní chleba. 
„Mějte se,“ usmívá se Andrea. 
Auto odjíždí. Mojmír se rozhlíží. Tramvajovou zastávku sice 
vidí, ale jinak nejspíš neví, kde je — ani kterým směrem se dostane domů. Mine zastávku a pomalu pokračuje jakousi nezná-
mou ulicí. Netuší, kde skončí — ale už jste viděli tříleté dítě, které se ihned zorientuje ve čtvrti, kde nikdy dříve nebylo? říká si asi spokojeně. 
Přesně tohle alibi totiž náš Mistr potřeboval! 
Konečně se na většinu věcí ve svém životě může zvysoka vy-
srat! 
117
XXI
Zatímco v očích Mistrových celoživotních souvěrců (to jest ze-jména obou jeho bratrů a Felixe) je Mojmírova konverze k ho-
meopatkám, doktoru Hnízdilovi a bílým i černým psycholož-
kám či psychiatričkám (nepraktikuje náhodou ta Hnízdilova 
šamanka vúdú?) zradou všeho, v co po celá léta společně věřili a na co — na rozdíl od Mojmíra — věřit nepřestali (především 
v ono posvátné přikázání jejich víry Varuj se všech věcí alternativních, neb od samotného ďábla pocházejí, a navíc jsou to úplný píčoviny!  chi chi chi!), pro mě Mistrovy překvapivé kroky naopak představují naději, že ta celebritidou prožraná, povrchní, cynická a sobecká mužská zrůda jménem Mojmír je schopna 
jisté proměny…
Jenomže když mu tento svůj postřeh svěřím, místo aby koneč-
ně ocenil, že jsem si o něho v minulých letech dělala upřímnou přátelskou starost, zapitvoří se a strčí si ukazováček do nosní dírky — čímž veškeré mé naděje zhatí. 
„Ploměny?“ promluví hlasem tříletého idiota. „Co je ploměny, 
teto?“ 
A potom se týmž prstem poškrábe v zadku, čichne si k němu 
a vesele prohlásí:
„Smldí!“ 
„Pitomče!“ zpražím ho. 
118
Poté co nás s Hedvikou ještě celý den otravuje podobnými 
výstupy, začne naštěstí i jemu samotnému tohle infantilní šaš-
kování připadat natolik trapné, že hry na tříletého postupně 
zanechá — jenomže současně s tím znovu upadne do deprese. 
Na psychiatra ani na Bohnice to snad ještě není, říkáme si 
v příštích dnech s Hedvikou. 
119
XXII
Navzdory tomu, že Mistrovi je černoška Andrea sympatická 
a že by vůbec nejraději docházel už jenom k ní, musí, jak se vy-jádří, alespoň formálně dokončit i svou dosavadní léčbu u psychoterapeutky v Butovicích, neboť by prý bylo nezdvořilé terapii ukončit předčasně. A právě tradiční nedostatek asertivity se 
Mojmírovi tentokrát stane osudným. 
Zpočátku nic nenapovídá tomu, že jeho poslední návštěva Bu-
tovic bude návštěvou takto fatální. Nejprve Mojmíra jako poka-
ždé čeká nekonečná cesta metrem až na samý okraj Prahy — 
a pak sushi v restauraci kousek od výstupní stanice. Syrové 
ryby, rýže, zázvor a wasabi. 
„A klepání dřevěných hůlek o talíř,“ doplní mě Mojmír. 
„Zkrátka ona tradiční předehra styku s butovickou psychote-
rapií.“ 
Po jídle následuje jako vždy krátká procházka kolem zdejšího 
umělého jezírka, které zjevně vzniklo později než okolní sídliš-
tě, a pak už ten velký, zeleně natřený panelový dům, schody do třetího patra — a ordinace psychoterapeutky…
„Jste očividně pořád zablokovaný,“ říká dnes Mojmírovi psy-
choterapeutka, sotva se Mistr posadí a ztěžka vydechne. „Po-
znám to už z vašeho držení těla. Hrbíte se!“
120
„No jo, to je možný,“ připustí Mojmír. „Ta kniha o koncent-
ráku, kterou jste mi minule doporučila, mi v odblokování moc nepomohla…“
„To mě mrzí… Dočetl jste to?“
„Ne! Úplně mi stačilo prvních třicet stránek…  Milovat život víc než jeho smysl?  Já jsem racionalista, proboha! Jak něco nemá smysl, tak to pro mě končí.“
Psycholožka s úsměvem pokrčí rameny. 
„Nevadí, nejspíš jste k téhle úrovni ještě nedozrál.“ 
„To je možný — a dokonce doufám, že k ní ani nedozraju,“ 
neodpustí si Mojmír. „A hlavně doufám, že k případnýmu do-zrávání nebudu mít stejně vhodný, to jest koncentráčnický podmínky…“ 
„Únik do vtipu,“ konstatuje psycholožka, „je pořád jenom únik.“
„Útočej na mě, tak unikám,“ pokrčí rameny Mojmír. „Zdrh-
nout, když na vás něco útočí, je prazákladní lidskej instinkt.“
Já tohle slyšela asi stokrát, ovšem psycholožka si nejspíš dělá poznámky. 
„A kdo na vás útočí, pane magistře?“
„Život, paní doktorko. Život.“
Možná mu pohlédne přímo do očí. 
„Tancujete?“
Mojmírovi ten přechod od existenciálních úvah o životě 
k tanci nejspíš přijde dost absurdní. 
„Proboha. Kdysi snad,“ říká zvadle. „Teď leda tak nad vlast-
ním hrobem.“
Lepší žádný vtip než špatný, pomyslí si Mojmír okamžitě. Jen-
že když se mu nedaří vůbec nic, proč by se mu probůh měly 
dařit vtipy? 
„Vidíte?“ zvolá psycholožka triumfálně. „To je přesně ono! Já o tanci, vy o hrobech! Tohle je ten váš negativismus! Vy netan-121
cujete, nesmějete se, nezpíváte — a držíte tudíž všechny emoce uvnitř!“
Ale brečim, připomene si okamžitě Mojmír. Furt bulim jak 
želva. To se nepočítá? 
„To je možný,“ přikývne nicméně. „Dokonce pravděpodobný.“
„To je jisté!“ zvýší znovu hlas ta žena. „Pojďte si zazpívat! Nebo zatancovat!“
Mojmír se vyděsí. Mám tu probůh zpívat? říká si bezpochyby šokovaně. Na tahle rizika psychoterapie ho nikdo předem neu-pozornil. A co má zpívat? Come on baby, light my fire?  A co bude příště? Striptýz? 
„Ne. To opravdu ne,“ hlesne. 
„Nevíte snad jako vysokoškolák, pane magistře, co je psycho-
somatika? Chcete si zadělat na rakovinu?“ ptá se terapeutka vy-
čítavě. 
Magistrovi rakovina po pravdě nepřipadá jako úplně špat-
né řešení jeho současné životní situace. Jednak znamená dosti brzký konec a za druhé je to neprůstřelné alibi pro stále ještě příjemně dlouhé nicnedělání, neplacení daní a tak dále, říká si Mojmír. Taky na úklid by se mohl úplně vysrat. Špinavý nádobí by — s rakem v těle — házel rovnou do koše… Nebo z okna… 
A za třetí: úmrtí na rakovinu rovná se vyplacená životní pojist-ka, a tudíž splacená hypotéka na dům v Sázavě… Rakovinu by 
rozhodně bral, uvažuje ponuře. Ovšem zatím žije, uvědomí si — 
a ta psycholožka netrpělivě čeká na jeho odpověď. 
„Nechci,“ říká Mojmír povinně. 
„Tak vidíte! Tak mi zatancujte! Vaše láhev s vínem života není poloprázdná — je pořád ještě z půlky plná!“ 
Moje láhev s vínem života je zasranej jabčák, myslí si Mojmír. 
„To jako sám?“ protestuje chabě. „Mám tancovat sám?“
„Klidně sám! Nebo se mnou, jak chcete.“ 
122
„Před zrcadlem?“ zkouší Mojmír zdržovací taktiku. 
„Před zrcadlem, nebo bez zrcadla… Záleží snad na zrcadle?“
Na všem záleží, ale na ničem zase tak moc, připomene si Moj-
mír. Můj život je suma neužitečných citátů, dodá ještě v duchu. 
„Nezáleží,“ odpoví poslušně a nenápadně si odříhne dalších 
patnáct molekul wasabi. 
Psychoterapeutka už k jeho zděšení sahá do police pro pře-
nosný magnetofon, a aniž do něj založí kazetu, stiskne tlačítko PLAY. Musela to mít předem nachystané, pochopí Mojmír. Je 
to past. Past za pět set korun na hodinu. Místnost v příští vteři-ně zcela ovládne ABBA. Dancing Queen. Mojmír se nenápadně 
podívá k oknu. Kdyby se k němu rozběhl opravdu rychle, mož-
ná by to dvojité sklo svým obtloustlým tělem prorazil hned na-poprvé, říká si. Ale co když na někoho spadne? Na kolemjdoucí těhotnou Vietnamku? Nebo   na něčí kočárek? Nebo na nějakou mladou dvojici, která se těší na sushi? 
„Sám, nebo se mnou?“
To byla otázka, pochopí Mojmír. Otázka té ženské. Té psycho-
terapeutky. Co chce bůhvíproč tancovat. Rychle přemýšlí, která z těch dvou variant bude horší. 
„Takže?“ říká jeho duchovní léčitelka už poněkud netrpělivě. 
Vstane z křesla, sundá si sáčko od kostýmku a blíží se k Mojmí-
rovi, který uhranutě hledí na její kanárkově žlutou halenku s takovými těmi volánky ve výstřihu — jak se tomu říká? Nemůže 
si vzpomenout. Svět se stal místem, na které si nemůže vzpomenout. Flakon? Ne, flakon ne. Foliant? Taky ne. . 
„No tak co?! Vymáčkněte se konečně!“
Není si jistý, jestli řekla vymáčkněte se nebo vmáčkněte se. 
„Tak asi radši sám, promiňte. Nezlobíte se?“ 
„Ne. Nezlobím!“ říká terapeutka popuzeně. „A neomlouvejte 
se sakra pořád!“ 
123
Uraženě začíná tančit. Sama. Vlní se v bocích a zdvihá ruce 
nad hlavu. Netančí špatně, ale to na tragédii celé věci nic nemě-
ní, přemítá ponuře Mojmír. 
A potom se začne v duchu modlit: Otče náš, jenž jsi na nebe-
sích, posvěť se jméno tvé, přijď království tvé, buď vůle tvá — 
Náš vzdělanec si najednou nemůže vzpomenout, jak je to dál. 
Copak zapomněl i tohle? Copak vážně zapomněl úplně všech-
no? uvažuje nejspíš trpce. Ta ženská naštěstí při tanci zavírá oči, takže nevidí, že Mojmír stále ještě netančí — ale náhle je nečekaně otevře a pohlédne přímo na toporně stojícího Mistra, který má nepříjemně sugestivní pocit, že hledí do očí samotné sfingy. Sfingy, které za všechnu tuhle hrůzu dobrovolně platí pět set korun za hodinu — jenže ke své lítosti nezkamení. 
Bohužel stále žije.  
„Tak co je s váma?“ ptá se Sfinga. „Pusťte ty emoce konečně ze sebe! Zpívejte! Tancujte! Plačte!“ 
„Myslíte?“ říká nejistě Mojmír. 
„Jste zablokovanej, ale já vás odblokuju!“ ujišťuje ho psychoterapeutka. 
„Vážně nevim…“
„Tancujte, propánajána!“ zařve na něho. 
Mojmír náhle ví, že prohrál. 
Nejpozději do tří vteřin bude stát vedle ní a snaživě se vlnit ve svých zablokovaných bocích. Na ABBU. Bude se vlnit na ABBU. 
Vsaďte se o tisícovku. Vsaďte se o milion! 
„Vy mi nevěříte?“
Mojmír znovu ucítí v nose pach syrové ryby. 
„Ale jistěže vám věřím,“ říká. Za ty prachy? myslí si. 
Ona ho podezíravě pozoruje. 
„Samozřejmě!“ pokusí se ji ujistit. 
„Tak tancujte! Pokud mi tedy skutečně věříte…“
124
„Já… nemůžu,“ hlesne po pravdě. 
„Ale no tak! Dostaňte to ze sebe! Všechen ten hnus! Tu vaši 
strašnou nemoc! Ty vaše strašné děvky!“
Není sjetá? napadne Mojmíra. Kde sakra vzala ty děvky? pře-mítá. Asi jí to vykecal sám, uvědomí si. Minule. Nebo možná už předminule. Doprdele! Kdyby se ta sanitka prodrala na Staromák o pět minut pozdějc, už mohl mít dávno klid! 
„Křičte! Plačte! Odblokujte se mi, sakra, chlape! !“ ječí na něho psychoterapeutka. 
Blbejch pět minut! myslí si Mojmír. 
Jak lékařka divoce a stále zadýchaněji tančí, ta věc na její hru-di poletuje ze strany na stranu. Fiží! vzpomene si konečně Moj-mír. 
„Fiží!“ zařve. 
„Cože?“ 
„To, co máte na krku — to je fiží!“ směje se Mojmír. Zavírá oči, jako kdyby chtěl opravdu skočit z protějšího okna — ale náhle k vlastnímu nezměrnému úžasu začíná tančit. 
Půjde to, říká si šokovaně. Ono to nakonec přece jen půjde. 
Pokud neotevře oči, bude to dobré. 
„No heleme se, jak vám to jde!“ chválí ho ta žena odkudsi ze 
tmy. 
„Myslíte?“ říká Mojmír už lehce zadýchaně. Oči má pořád za-
vřené. Stále cítí wasabi — a nově i její pot. 
„Já vás nakonec přece jen odblokuju, nebojte se!“
Proč by se měl bát? říká si v duchu automaticky Mojmír. 
No, už brzy se to dozví. 
Chi chi!  
125
XXIII
A nyní se, mé milé dámy, laskavě soustřeďte, přichází zásadní scéna Mojmírova manželství s Hedvikou (a možná je to dokonce jeden z nejdůležitějších momentů celého Mistrova života). 
Připraveny? Tak jdeme na to. 

Čerstvě odblokovaný Mojmír (chi chi!) navečer přijíždí od bu-
tovické psychoterapeutky-tanečnice domů do Nuslí. Odemyká 
dveře, ale byt je nezvykle ztichlý, neboť jsem tu jen já. Obě děti jsou na Sázavě u kamarádek a Hedvika (jak samozřejmě Mistrovi opakovaně říkala) šla s kamarádkou Martinou do kina — 
jenže Mojmír si na žádnou podobnou informaci jako obvykle 
nevzpomíná, což se záhy ukáže jako okolnost víceméně klíčová. 
Ještě moment. Promiňte mi to přerušení, ale uvědomila jsem 
si, že na tomto místě vám nutně musím říct pár slov o Mistrově doslova chorobné žárlivosti. Právě teď nastal ten správný čas. Je už dokonce za pět minut dvanáct. 
Musíte vědět, že na žárlivost je Mojmír největší expert v re-
publice! 
Četl o žárlivosti odborné knihy! 
Četl a v divadle třikrát viděl Othella! 
Sám o žárlivosti napsal celý román! Chápete: celou jednu kni-
hu napsal jenom o žárlivosti! (Materiálu na tohle téma nasbíral dost, že?)
126
Není to víc než výmluvné? 
Jestli o žárlivosti chcete něco vědět, zeptejte se našeho Mistra — 
jeho osobní zkušenost vydá za desítky respondentů psychoso-
ciologických průzkumů. 
Cha cha! 
Hedvika tedy není doma, ale Mistr se zatím nijak nezneklid-
ňuje. Je teprve půl sedmé, takže předpokládá, že se jeho žena zdržela na nějakém tom školení o finančním poradenství (které mimochodem zcela mylně chápe jako další z Hedvičiných sice 
poněkud bizarních, leč v zásadě neškodných koníčků, jako je tře-ba korálkování nebo batikování). Jak je za poslední roky zvyklý, ihned po příchodu domů se převlékne do své uniformy pacienta: do černé a momentálně už ne úplně čisté teplákové soupravy značky Adidas, na jejíž levé nohavici má navíc ve výši stehna asi centimetrovou díru od žhavého uhlíku (musíte mi, dámy, věřit, že i takové domněle podružné detaily jsou pro pochopení následující shakespearovské scény velmi důležité), a stejně promptně si otevře konzervu pražské šunky a lahvinku červeného, ukrojí si dva chleby a v televizi si zapne to své HBO (aniž se mě zeptá, jestli mi zvolený program vyhovuje). 
Že doma ještě stále nemá manželku, mu dojde až těsně před 
desátou, po skončení té stupidní kriminálky, kterou jsem chtě nechtě musela odkoukat s ním (dějová osnova je následující: ja-kýsi cynický kretén zavraždí svou ženu tak rafinovaně, že vina padne na jejího milence, zatímco ten žárlivej hajzl má zdánlivě neprůstřelné alibi — ale je to Made in Hollywood, takže vrah 
je nakonec spolehlivě odhalen…). Vzhledem k tématu Mojmír 
znervózní už během filmu — ale opravdu vyšilovat začne až 
po jedenácté, kdy si dokonce dovolí bez zaklepání vtrhnout do mého pokoje. 
127
„Nevíte náhodou, kde je?“
„Co? Kdo? Nabíječka na váš mobil? Vaše ztracený mládí? Nebo 
Elvis Presley?“ 
Přijde mi to opravdu vtipné a pohotové, ale ten pokrytec to 
jako obvykle neocení. 
„Hedvika, samozřejmě,“ říká bez úsměvu. 
Když nevtipkuje a tváří se takhle, vždycky se ho bojím. Muži jsou koneckonců jenom civilizovaná zvířata, nicméně tentokrát si navzdory Mistrovu rozpoložení dovolím poněkud jízlivý vý-
pad. 
„Nežárlíte náhodou maličko? Netvrdil jste sám, že mít rád ne-
znamená vlastnit?“
„Neserte laskavě,“ odsekne mi ten chorobný žárlivec a spros-
ťák a jde si otevřít druhou láhev. 
Takže když přijde Hedvika o půlnoci domů, Mojmír už je 
pochopitelně jak slíva. Ona je hezky oblečená i nalíčená a na nohou má bílé lodičky — on je ožralý, zpocený, rozcuchaný, ne-oholený, a jak navíc vztekle podupává o zem, z podrážek jeho od psů rozkousaných pantoflí se i v téhle dramatické chvíli jemně drolí přeschlý korek. 
„Kdes kurva byla?“ zařve na Hedviku ten elegán v teplákách 
(cha cha)! 
Slyšíte? Kdes kurva byla?  
Vsuvka: Tuhle větu by se měly učit holčičky už ve školce — 
podobně jako je třeba učíme, že si mají po čůrání otřít pipinku, že oheň pálí nebo že některé zelené či bílé houby jsou prudce jedovaté. Větu Kdes kurva byla?  by se měly učit dívky a ženy na celém světě — tak jako se školáci na celém světě povinně 
učí třeba slova státní hymny. Věta Kdes kurva byla?  by měla být na vývěsním štítu každého obchodu prodávajícího šaty pro 
128
nevěsty jakož i každé agentury organizující svatby a svatební hostiny… Tuhle větu byste si měly, sestry moje, nechat vyrýt do těch vašich drahých snubních prstenů! Žádné S láskou! , Navždy!  
nebo Teď už jsem jenom tvůj! , ani žádné podobně lživé romantické hovadiny, ale hezky natvrdo a po pravdě:  Kdes kurva byla?  
Teprve pak byste možná, milé sestry, konečně pochopily, do 
čeho to v těch vašich závojíčcích a bílých krajkách jdete. 
„Kdes kurva byla?“ zařve na Hedviku znovu Mojmír. „Je půl 
jedný ráno!“ 
Je přesně dvanáct jedenáct a spíše hluboká noc než ráno, ale 
nebuďme detailisté že? 
„Tys pil, viď?“ říká Hedvika mírně. 
„Co má co kurva dělat moje pití s tvým pozdnim návratem?!“
„Zdánlivě nic,“ říká Hedvika naoko klidně. „Snad jen to, že 
když piješ, chováš se přesně tak nesnesitelně jako zrovna teď.“
Jsem z její pohotové odpovědi mile překvapená. 
Jsem na Hedviku opravdu pyšná! 
I Mojmír žasne — ten však z poněkud jiného důvodu. 
„Nesnesitelně? Já se chovám nesnesitelně?!“
„Jo.“
„A co je kurva nesnesitelnýho na tom, když se tě slušně ze-
ptám, kdes byla?“
To je dialektika, co? Co je kurva nesnesitelnýho na tom, když se jí slušně zeptá? Marx s Engelsem by zbledli závistí. 
„Za prvý se rozhodně neptáš slušně, ale podrážděně a spros-
tě — a za druhý, jak oba dobře víme, se takhle chováš jenom 
proto, že zase žárlíš.“
„No,“ říká kysele ten idiot, „manžel obvykle žárlí, když mu 
manželka zavdá důvod, že?“
A v téhle chvíli se to stane. 
129
„Jenomže já jsem ti žádnej důvod k žárlivosti dneska ani ni-
kdy jindy nezavdala — žádnej!“ zničehonic se na něho rozkřik-
ne Hedvika. „Nikdy! Já jsem totiž na rozdíl od tebe věrná!“
Hledí mu přímo do očí a Mojmír, jejím protiútokem evidentně 
zaskočený, se nezmůže na odpověď — takže ono na rozdíl od tebe se ihned změní v pár malých plamínků, na které by zatím sta-
čilo třikrát šlápnout a rázem bylo by po požáru — jenže ochromený Mojmír není schopen ani tohoto jednoduchého hasič-
ského zásahu. I tak lehký Hedvičin protiútok je na jeho nemocí oslabenou obranu příliš silný. 
Mlčí — a mlčení se jak známo vždycky rovnalo doznání. Vítr 
Hedvičina hněvu vznikající požár rychle rozfouká a plameny 
naberou na síle. 
A během několika vteřin už hoří celý les. 
„Vidíš?! Ani to už nedokážeš popřít!“ říká Hedvika s hlubo-
kým smutkem hrdinky antického dramatu. „Ale to nevadí, stej-
ně jsem to vždycky tušila!“
A — jak náš kurevníček s oblibou říká — je vymalováno. 
Chi chi!  
Toto své fatální konspirační selhání se Mojmír později snaží Felixovi i dalším přátelům vysvětlit nikoli pomocí mého požárnic-kého podobenství, nýbrž prostřednictvím metafory vlastní — 
a to řidičské (tvrdí totiž, že zatímco požár lesa viděl jen málokdo, nějakou tu řidičskou zkušenost s krizovou situací má v podstatě každý). Kdykoli jindy by se prý jako každý řidič snažil hrozí-
cí čelní srážce s tím rozjetým kamionem jménem Hedvika  zabrá-
nit (personifikace manželky s mnohatunovým   kamionem mi připadá vysloveně trapná), jenomže ke své nezměrné hrůze 
prý v téže vteřině zjistil, že navzdory mnohaleté řidičsko-don-chuanské zkušenosti ten jednoduchý úhybný manévr prostě 
130
není schopen provést… Najednou prý viděl sám sebe, jak ru-
kama křečovitě svírá volant, a aniž jím třeba jen o centimetr pohne, řítí se vstříc přední masce protijedoucího Hedvičina ka-mionu… Kdykoliv dříve by se prý v pudu sebezáchovy sebejistě 
zasmál a několika mnohokrát prověřenými větičkami typu Ale miláčku, jaký nesmysl ti to přelétl přes tvůj rozkošný čumáček? , nebo dokonce Já vážně nechápu, proč si tak krásná ženská jako ty myslí, že bych se dobrovolně spustil s nějakou cuchtou? Já?! No dovol! To mě urážíš! ,   by hrozící srážce určitě zabránil — jenomže tentokrát prý bůhvíproč jenom zavřel oči a čekal na ten strašlivý náraz… 
Samozřejmě že jako každý chlap v republice, i on zná Plzá-
kovo   slavné  Zatloukat, zatloukat, zatloukat!  (za tohle celonárodní poselství měli pana kurevníka Plzáka pověsit, pověsit, pověsit!), jenomže to Mojmírovi prý nebylo nic platné, neboť žádnou 
potřebnou banální lež v dané chvíli jednoduše nedokázal vyslo-vit — jako kdyby mu někdo uřízl jazyk. 
„No tak to sis, ty debile, nasral do bot!“ komentoval to Mojmí-
rův přítel Felix, když se to dozvěděl — a já mu poprvé v životě radostně dávám za pravdu. 
131
XXIV
Mojmírovo manželství je tudíž v troskách. Hedvika s ním v příš-
tích týdnech téměř nekomunikuje — natož aby se s ním třeba 
pomazlila, nebo dokonce pomilovala. Spí v ložnici se mnou — 
a v noci brečí (nechápu proč). 
Titanic Mojmírova životního úspěchu právě narazil na kru. 
Všichni víme, že se Titanic nakonec potopí, ale přesto ještě musí-
me sledovat všechny ty zbytečné a vysilující pokusy o záchranu, že? 
První a snad i druhá návštěva dejvické párové terapeutky (ten termín Mojmírovi údajně připomíná krasobruslení) měla podle 
Mistra ještě jakýs takýs smysl, avšak   už při třetí a ještě více čtvrté schůzce trpěl prý nepříjemným pocitem, že Hedvika i on na 
dané téma ( Proč si dva lidé, kteří se kdysi milovali, přestali rozumět? ) už dávno řekli úplně všechno, a navíc tak upřímně, jak jen do-kázali — ale že se přesto i nadále pohybují v kruhu stejných 
otázek a odpovědí, aniž by byli třeba jen o chloupek moudřej-
ší a aniž by jim terapeutka konečně laskavě sdělila, proč ta ko-lečka identických otázek (jejích) a identických odpovědí (jejich) obkružují znovu a znovu jako cvičení lipicáni v cirkusové ma-néži… 
Při páté schůzce to Mistr samozřejmě nevydrží. 
„Už jsme vám, paní doktorko, oba řekli opravdu úplně všechno — 
a to dokonce čtyřikrát,“ přeruší terapeutku neomaleně hned poté, 132
co se ho v úvodu na cosi zeptá. „Neberte to prosím jako nezdvo-
řilou netrpělivost, ale dovolíte teď pár logických otázek mně?“
„Jistě,“ říká terapeutka naoko bez zaváhání, ba dokonce téměř vesele, nicméně i tak je prý z jejího výrazu znát, že na otázky z této strany stolu není zvyklá… 
„Možná se v duchu zděsila, že když to takhle otočím, bude 
muset platit ona mně,“ říká dnes Mojmír sarkasticky. 
„Jak se vám naše situace jeví?“ zeptal se údajně tenkrát psy-
choterapeutky. „Myslím po všem, co jsme vám už vícekrát řek-
li… Myslím při vaší jistě bohaté zkušenosti s tolika páry v kri-zi… Jak to s námi zkrátka vypadá? Myslím jaksi konkrétně? 
Jaksi aktuálně?“ zdůraznil výslovně. 
„Aktuálně?“ zopakuje po něm terapeutka posměšně, jako kdy-
by prý místo slova aktuálně právě vyslovil třeba — co on ví — 
slovo animálně nebo rektálně. 
„Jo, aktuálně,“ odpovídá Mojmír už podrážděně. „Čemu na 
tom nerozumíte? Jako teď! V naší současný situaci, kterou jsme vám už čtyřikrát velmi podrobně a velmi upřímně popsali…“
Terapeutka se nad Mojmírovou naivitou rozesměje. 
„Já?! Já vám to mám říct?“
Mojmír jí patrně věnuje svůj nejstudenější pohled. 
„Ano, vy,“ trvá na svém. „Jezdíme koneckonců sem za vámi, 
takže nejspíš asi vy…“
Psychoterapeutka chce cosi odpovědět, ale Mojmír jí to nedovolí. 
„Já jsem byl mimochodem od začátku spíš pro kartářku nebo 
dobrou věštkyni a vůbec mě nenapadlo, že v tom tady s bio-
manželkou nebudeme zajedno — jenomže ona k mému úžasu 
zčistajasna všechny své kamarádky-kartářky odmítla a trvala 
na vás… Že prý víc věří psychiatrické vědě,“ rozhodí Mojmír naoko odevzdaně rukama. „Najednou! 
To jsou změny, co?“ dodá ještě, ale podívá se přitom na Hedviku. 
133
Psychoterapeutka uraženě mlčí. 
Mojmír se částečně vzpamatuje. 
„Nechtěl jsem vás urazit, promiňte,“ říká. „Mám nervy na-
dranc.“
„Já to chápu,“ pronese ta žena smířlivě. 
„No tak nám proboha konečně něco řekněte!“ vybuchne ovšem 
znovu Mojmír. „Máme naději? Máme se rozvést, nebo se nemá-
me rozvést?“
„To mi ale musíte říct vy sami!“ odsekne psycholožka dialekticky. 
„No jo,“ vzdychne rezignovaně Mojmír. „No tak sbohem a šáte-
ček.“
Vstává a rázně míří ke dveřím. Když se naposledy otočí nazpět do místnosti, postřehne, že si obě ženy právě vyměnily významný pohled, což ho definitivně rozčílí — vyloží si to jako další man-
želčinu zradu. Jako by nestačilo, že ho opouští, říká si. Ne, ona si ještě musí žensky porozumět s tím dotazníkem s diplomem… Jeho chorý mozek mu okamžitě nabídne hned dvě jména celosvěto-vě známých vrahů manželek, což ho — jaksi v druhém plánu — 
upřímně pobaví. 
„Jestlipak uhádnete, paní doktorko, na která dvě jména jsem 
si při pohledu na vaši dojemnou ženskou solidaritu právě vzpo-mněl?“ říká. 
Obě téměř současně zavrtí hlavou. 
„Oscar Pistorius a O. J. Simpson,“ říká s gustem Mojmír, avšak ani doktorka ani Hedvika zjevně netuší, o koho jde. Alespoň Hedvika to přizná. 
„Kdo je zase tohle?“ zeptá se skoro znechuceně. 
Mojmír už jich má obou právě tak dost. 
„Když to nevíte, tak si to, dámy, laskavě vygooglujte!“ 
„My si na ty nezodpovězený otázky nakonec bezpochyby od-
povíme sami,“ říká Hedvice na konci jakési dejvické ulice krajně 134
nespokojený Mojmír. „Jenom mi potom vysvětli, proč jsme jí za těch pět ukázkovejch hodin absolutního psychoterapeutickýho 
mlčení zaplatili patnáct tisíc?“
„Za to, že nám k naší odpovědi pomohla dojít,“ říká Hedvika 
klidně. 
„Vážně?“ podiví se Mojmír. „Já tě pořád miluju a rozvádět se — 
jak dobře víš — rozhodně nechci. Jenže tuhle odpověď jsem znal a znám i bez ní.“
Hedvika na to nic neřekne. Ani na to já tě pořád miluju… Ale doprošovat se nebude, tolik hrdosti mu snad ještě zbylo, nařizuje si Mojmír. I když by nyní vůbec nejraději — bude-li k sobě upřímný — padl na kolena a škemral… Bože, dej mi sílu, ať to 
neudělám, říká si v duchu. Bože, prosím! 
„A ty — ty ses tam něco dozvěděla?“
Hedvika mlčí.  
Mojmír pozoruje její hezkou tvář, hezké oči, hezká prsa, hezké nohy — i ten hezký zadek. 
„Jo,“ říká Hedvika. „Že já se rozvést chci.“
Mistr patrně čeká (známe ho, že?), že se rozevřou nebesa — 
nebo se alespoň čelně srazí dvě auta — ale nestane se nic. Vů-
bec nic. Zřejmě jsou s Hedvikou nebesům úplně lhostejní, pře-
mítá v duchu. 
„No jo. No tak to jo,“ říká. 
Pořád ještě stojí na nohou, pořád ještě nepadl koleny na dlaž-
bu — ale pohlédnout už na ni nedokáže. 
„No tak aspoň k něčemu jsme se konečně dopracovali. Mně 
dávala jenom otázky, ale tobě — jak vidim — protekčně i odpo-
vědi… Nebude ona tak trochu teplá?“
Hedvika mlčí. 
„No nic. Lepší nějakej výsledek než žádnej,“ pokračuje Moj-
mír už opravdu zoufale. Jenom se nerozbreč! nařizuje si. 
135
„Takže to vlastně nebylo ani tak drahý, ne?“ dodá. 
Poslední vtip, říká si. 
Poslední polibek už mají dávno za sebou. 
Po zbytek cesty domů v autě oba zarytě mlčí. 
„Kdo jsou ti dva?“ promluví konečně Hedvika, když parkují 
před nuselským domem. 
Naposledy, říká si nejspíš s trapným sentimentem Mojmír. 
Ode dneška už tu nebydlí, takže tu nebude ani parkovat. Ty 
magnolie v parku už na jaře nikdy neuvidí. Ani k Bansethům 
a do Baretty už nejspíš chodit nebude. Ode dneška už v jeho 
rodném domě bydlí ona. 
„Ptala jsem se, kdo jsou ti dva?“ ozve se znovu Hedvika. 
„Jaký dva?“ nechápe Mojmír, který většinu věcí zapomíná už 
po pěti vteřinách. 
„No ten Pistorius a ten druhej?“
„Atlet a hráč amerického fotbalu, momentálně možná vůbec 
nejznámější zloduši na světě.“
Hedvika — světe, div se! — stále nechápe. 
„Oba zavraždili manželku,“ říká Mojmír suše. 
Bezpochyby si chtěl tu pečlivě připravenou pointu vychutnat, 
ale Hedvika mu to k mé radosti pokazí. 
„To jako spolu?“ vyhrkne poněkud naivně. 
„Ale ne, doprdele,“ říká Mojmír otráveně. „Každej zvlášť.“
136
XXV
Je to tak! 
Náš chudáček kurevníček se cítí ponížený a ukřivděný… Zase 
tolik toho snad neprovedl, ne? To přece neni spravedlivý! vzteká se náš tříletý chlapeček. Ano, tak dobře, opíchal zhruba jeden konferenční sál plnej ženskejch, ne že ne, nebude lhát — a ano, jasně, byl jaksi ženatej — ale co?! Ukažte mu chlapa, kterej si občas nevycáká kládu na kandelábr místo na WC! 
Jsme kandelábry, dámy, slyšíte toho idiota? 
Copak Hedviku nemiloval? úpí ten chudák. Copak pro ni ne-
postavil dům za pět mega? Copak jí nekoupil volvo? Copak ji 
nebral na Maledivy? Copak jí velkoryse neumožnil, aby dělala 
všechny ty svý zasraný koníčky? Copak s ní nechodil na prezen-tace asi poloviny alternativních škol v celý republice, aby pro jejich děti společně vybrali tu nejlepší, to jest úplně nejalternativnější? Copak s ní nesmolil dopisy ministrům školství a neprosil o rozšíření domácího vyučování i na vyšší stupeň základní školy (přestože Mojmírovi osobně — stejně jako pánům ministrům — 
celý domácí vzdělávání bylo a je u prdele)? Nebo copak jim to do-mácí vyučování někdy zakazoval? Nezakazoval! Ani když mu po 
baráku běhalo deset cizích děcek a dělalo akorát kravál a bordel! 
A copak s Hedvikou v Sázavě nepsal po nocích starostovi, aby 
nekácel stromy v alejích? A copak jí neumožnil, aby se začala školit nejdřív na dulu a potom na finanční poradkyni (i když 
137
si o týhle kafkovský proměně ovšemže myslel a myslí svoje — 
a i když v neposlední řadě už tenkrát věděl, že si svým požehná-
ním pod sebou akorát podřezává větev?). 

„Jak necháš feministku vydělat vlastní prachy, do tejdne ti 
zdrhne z baráku…“ říká mu (samozřejmě v mé představě) Felix. 
„Měls ji holt držet víc na kšírách!“
„Já ale nechci nikoho držet na kšírách!“ zvolá dotčeně Mojmír. 
„A taky sem nikoho na kšírách nedržel! Copak neměla prachy 
a svobodu? Copak jsem doprdele fakt jenom psal, běhal, chlastal, žral a cizoložil?“
„Furt ne, to by ti fakt křivdila,“ říká Felix. 
„No a ne snad?!“ vzteká se Mistr. 
„ Skoro furt,“ upřesní Felix. „Jenomže tyhle subtilní rozdíly ženská nepochopí.“
Mojmír nejspíš přemýšlí, jestli má Felixe praštit, ale potom ten nápad zavrhne. Moc lidí už mu na tomhle světě nezbylo, říká si patrně. 
„Víš co, ty Švejku?“ navrhuje. „Radši mi koukej nalít něco hod-ně drahýho…“ 
„No zaplaťpánbůh!“ uzavře to spokojeně Felix. „Konečně ro-
zumný slovo!“ 
138
XXVI
 
 
 
 
 
Mistr přenechal Hedvice a dětem svůj snobsky zařízený nuselský byt (jistěže i s veškerým italským nábytkem, finskými postelemi a ostatním zařízením) a bratr Honza jej pak svým velkým autem nadvakrát přestěhoval do domu na Sázavě — a rovněž Hedvika 
a já jsme se díky ohromnému kufru hnědého volva nazítří snadno přemístily do pražského bytu (i nám na to — stejně jako předtím Mojmírovi — stačily pouhé dvě jízdy). Mistr našemu stěhování 
sklesle přihlížel, ale aspoň nám všechny ty přeplněné přepravky a těžké modré tašky z IKEA pomohl naložit. 
„Nepřipadá ti smutný, že patnáct let lidskýho života se vejde do kufru auta?“ říká ještě týž den Felixovi. 
„Devadesátka volvo je terénní dodávka,“ odpoví mu nejspíš Felix. 
„Hezká dodávka, samozřejmě,“ dodá hned, aby snad Mojmíra 
neurazil (to hnědé volvo byl Mistrův dárek k Hedvičiným narozeninám). 
„No dobře, ale i tak,“ namítá Mojmír. „Nechápeš snad, jak jsem to myslel? To je přece úplně jedno, jaký je to auto, ne?“
„No to právě neni. A co má za auto brácha?“
„Superb Combi,“ vzdychne Mojmír. 
„Superb, a ještě kombíka? Tu velkou krávu? No tak to jo!“ praví Felix spokojeně. „V tom případě se nedivim, že se i tvuj bohatej lidskej život vešel do kufru auta!“
139
Ale pouhým přestěhováním ta smutná anabáze nekončí. Je také 
třeba změnit trvalé adresy, trvalé platby a nechat vyměnit všechny zámky. 
„Manželství, madam, vidíte?“ upozorní mě Mojmír hned poté, 
co mladému zámečníkovi zaplatí skoro pět tisíc. „Nejdřív klenot-nictví, nakonec zámečnictví… To je dobrý ne?“
„Ne,“ odseknu. 
„Ale nelžete, jako budoucí spisovatelka přece jasně slyšíte, že se mi právě povedla celkem slušná aforistická zkratka… Můžete ji rovnou poslat do toho vašeho Křížovkáře — nebo jak se ten plátek vlastně jmenuje.“ 
Mlčím. 
„Vy to fakt neslyšíte? Tak to si o to vaše psaní začínám dělat vážné starost. Už jste někdy slyšela třeba o hluchém hudebním skladateli?“
A sakra! Smetana, uvědomí si Mistr opožděně. To se moc nepo-
vedlo, říká si nejspíš. 
„Na rozdíl od vás skutečně slyšela,“ odpovím s gustem. 
„Vážně?“ předstírá Mistr nejapně neznalost. „Michal David?“
A dokonce začíná zpívat! 
„Už se loučí diskoborci…“ kráká falešně (a navíc se hned zarazí, protože zjistil, že další slova textu nezná). Oba však dobře víme, že podobným přihlouplým trdlováním se jen pokouší zakrýt to, že je po rozchodu s Hedvikou na dně. 
Jenže co naplat, říkám si zlomyslně, jak se do lesa volá, tak se z něj taky ozývá, že? 
140
XXVII
Hedvika tedy bydlí s dětmi v Nuslích, takže už ji tolik nevídám, ale kdykoli se potkáme v některé z pražských kaváren a povídá-
me si, jsem na sebe i na ni pyšná (ušla po mém boku věru po-
řádný kus cesty!) — zatímco při pohledu na Mojmíra se dodnes 
jen pobaveně směju. 
Odříkaného chleba největší krajíc, říkám si. 
Sedíme zrovna na terase sázavského domu. Dopoledne jsem 
s Felixem pomáhala Mistrovi s prací na stále zanedbanější za-
hradě: pan pisálek s hekáním vláčel po trávníku ječící sekačku, já jsem vytrhávala kopřivy a další plevel z okrasných záhonků podél domu a Felix zatím stříhal přerostlé keře u plotu. 
Po dvou hodinách Mistr prohlásí, že padla, otevře láhev dra-
hého italského červeného (jehož název mi ale nic neříkal), nalije víno do tří sklenic a jednu skutečně podá i mně (až do poslední chvíle jsem nevěřila, že to udělá). 
„Pijte, ale mlčte,“ nařídí mi ovšem hulvátsky. Potom se obrá-
tí na Felixe a nastrčí před něj své hnědozelené prsty a špinavé nehty. 
„To jsem dopad, co!“ utrousí. „Koukněte, co dělám já — a co 
teď dělá ona: hraje golf!“
„Ironie osudu,“ pokrčí rameny Felix. 
„Kurva škodolibá ironie osudu!“ opraví ho Mojmír — a samozřejmě opět spustí tu svou litanii, kterou jsme já i Felix za 141
poslední týden slyšeli už asi pětkrát. Zní zhruba takto: Hedvika prý sice nakonec všechny ty své feministické a ezoterické píčoviny pustila k vodě, jenže on, Mojmír, si svůj domnělý triumf ani nestačil vychutnat, protože se obratem změnila ve finanční poradkyni… Takže místo aby se radoval, byl nasraný znovu — 
jen z jiného důvodu. 
„Z bláta do louže!“ křičí Mojmír a rukama s hnědozelenými 
prsty gestikuluje tak divoce, že drahé víno vyšplíchne na tráv-ník. 
Běsní vzteky. Opět se prý ukázalo, tvrdí, že měl pravdu! 
Chi chi! říkám si, ale raději mlčím. 
„Normálně ty svý feministický bioideály zradila,“ prohlašuje 
Mojmír. „A všechny ty svý biokamarádky s nima! Zaprodala se 
mamonu! Zrada je to! Nic než obyčejná zrada!“
Felix i já se obáváme, co tenhle prudký příval emocí udělá 
s Mojmírovým nemocným srdcem. 
„ Je to zrada, samozřejmě,“ souhlasí Felix opatrně. „Polož si ale následující otázku: Co maj český ženský po celý generace v genech? A co svejm dcerám po celý generace dál předávaj?“
Šokovaně zamrkám, ale nikdo z obou pánů si mého mimické-
ho posměchu nevšimne. 
„To nevim. A synům to nepředávaj?“ namítne Mojmír. „V ge-
nech?“
„Jasně že synům taky. Jenomže kdo rodí děti? Ženský!“
Významně se nad tou moudrostí zasměju, nicméně Mojmír 
o Felixově myšlenkovém výronu vážně přemítá. Náhle pocho-
pím, kam Felixova tiráda směřuje — a nemůžu uvěřit vlastním 
uším. 
„No dobrý — a co maj teda český ženský v genech?“ ptá se 
mezitím Mojmír Felixe. 
„Bílou horu přece!“ pravím posměšně. 
142
„Přesně! Bílou horu! Násilnou rekatolizaci!“ zvolá Felix. 
I Mojmírovi to konečně dojde. 
„Jasně! To Staroměstský náměstí!“ doslova vyhrkne. „To přece 
nemůže bejt náhoda!“
Divoce kýve hlavou — skoro jako ty příšerné figurky na pa-
lubních deskách všech těch aut, jejichž řidiči zjevně ztratili poslední zbytky vkusu. 
„A co jako?“ říkám sarkasticky. „Jako že jste málem zemřel 
kousek od místa, kde popravili sedmadvacet českých odpůrců 
rekatolizace? Moc pijete, pánové!“
„Držte klapačku, madam!“ zpraží mě hrubě Mojmír. 
Felix zvýší hlas. 
„Ne kousek od místa — na tom stejným místě! Nepřipadá ti to minimálně podivně symbolický?!“ 
Mojmír ovšem k jeho zklamání zatím mlčí. 
„A zároveň tak nějak osudový?!“ naléhá Felix. „Fakt mystic-ký?!“
„Ne. Připadá mi to trochu uhozený,“ praví Mojmír. 
„Pánbůh zaplať!“ zvolám. „Vrací se vám rozum!“
Usrknu si vína a spokojeně hledím do zeleně zahrady, zatímco 
Felix se tváří uraženě. 
„Ale kdo ví, třeba máš pravdu,“ připustí bohužel náhle Moj-
mír. „Možná maj Češi zradu v genech.“ 
„Jasně že maj! Ještě v srpnu Běž domů, Ivane!  — a v prosinci už Se Sovětským svazem na věčné časy!  Proč jsi Hedviku celá léta podváděl s tak nenucenou samozřejmostí? Protože to máš v genech!“
Směju se nahlas, ale oba pánové mě zcela ignorují. 
„A proč zradila ona tebe? Ze stejnýho důvodu! Má to v ge-
nech!“ 
Mojmír si patrně připomene, že zatímco on tu diskutuje o my-
stických souvislostech svého polovičního úmrtí a genetické 
143
dispozici národa pro zradu, Hedvika je na schůzce s jakýmsi 
klientem bankovního ústavu, pro který už pár týdnů oficiálně 
pracuje — a bezpochyby si ihned představí Hedviku a nějakého 
mladého idiota ve štíhlém kabrioletu BMW (tedy v autě, které je přímo symbolickým protikladem jeho usedlého tlustého volva). 
Felix má pravdu! říká si nejspíš. 
České ženské mají zradu v genech! 
Je to opravdu evidentní, přesvědčuje sám sebe Mojmír, dolije 
si znovu víno a sklenici naráz vypije. 
„Jasně! Zrada je to!“ zvolá náhle a dívá se přitom přímo na 
mě. „Už ne bio, ale cash flow! Už ne schůzka nebo rande, ale 
mítink! Už ne pomoc, ale sponzoring! Už ne Jarda Dušek, ale 
Kalousek! Už ne manžel, ale dlužník!“ vzteká se nepříčetně. „Už ne biosýry, biomléko a biovejce, ale půjčky, úvěry a pojistky! Už ne dula, ale dolar! Už ne ECO, ale EURO! Už ne domácí porody, ale home credit! Už nejsme švorc — jsme insolventní! Stop mul-
čování, zahajte refinancování!“
Na pár vteřin zmlkne, ale sotva popadne dech a lokne si vína, zuřivě pokračuje. 
„Schůzky se ženami, které odmítají kupovat zeleninu plnou 
dusičnanů, maso z nehumánních velkochovů a saponáty a prací 
prášky plné nebezpečné chemie a které kategoricky odmítají po-sílat své děti do soukromých škol, jež jsou příliš drahé, natožpak do státních škol, které by v jejich úžasných ratolestech postupně zabily veškerou krásu, vitalitu a přirozenost, jakož i celkový zá-
jem o vědění, a kde by unavené, špatně placené a permanentně 
frustrované soudružky učitelky stvořily z jejich naprosto báječných, hloubavých a zdravě sebevědomých dětí nesamostatné, netvůrčí 
a zakomplexované bytosti,“ chrlí ze sebe nakvašeně Mojmír, „ze dne na den nahradily mítinky, brífinky, workshopy a teambuil-dingy! Dřívější mnohahodinová tlachání s ženami, které celé dny, 144
týdny, měsíce a roky učí své ratolesti samy doma a které se po vy-učování rády setkávají s jinými ženami, jež také učí své děti doma, aby si s nimi vzájemně vyměnily své biopedagogické zkušenosti,“ 
vzteká se dál Mojmír, a dokonce dlaní prudce udeří do masivní desky stolu, „mávnutím kouzelného proutku vystřídaly kancelář-
ské a kavárenské schůzky s podnikateli, kterým Hedvika snižu-
je náklady, zvyšuje investiční výnosy, lépe zhodnocuje bankovní vklady, výhodně refinancuje jejich půjčky, vůbec jim tak nějak ne-zištně optimalizuje to jejich zasraný cash flow!“
„Uklidněte se, Mistře,“ říkám, když se konečně na chvíli zadý-
chaně odmlčí „Něco vám zase praskne…“
Ale Mojmír je v ráži, takže mě zcela ignoruje. 
„Kdyby tuhle její minutovou proměnu viděl magickej iluzio-
nista Houdini, zblednul by kurva závistí a okamžitě by to svý řemeslo pověsil na hřebík!“ křičí na Felixe, který už dávno li-tuje, co svou lehkomyslnou poznámkou o vlivu násilné pobělo-
horské rekatolizace na charakter Češek způsobil. 
„Potřebuju papír a tužku!“ zvolá náhle Mojmír. 
Tuhle svou litanii by si měl zapsat, říká si zřejmě. Protože když si to nenapíše, zcela určitě to zapomene. Samozřejmě se ani ne-pohnu (nenechám ze sebe dělat služku!), ale Felix vzdychne 
a odsune židli. Pak vstane, vejde do domu — a po chvíli při-
nese malý poznámkový bloček s propiskou v gumovém očku, 
do něhož si Mojmír zapisuje věci, které v jeho staromládenecké domácnosti pomalu docházejí. Mlčky Mistrovi sešitek podá — 
a Mojmír skutečně ihned začíná psát. Tváří se zuřivě. 
„Ale proč tě to tak rozčiluje?“ ptá se po chvíli Felix. „To je prostě evoluce. To je život.“
Mojmír stále píše. 
„Evoluce?“ říká posměšně, aniž vzhlédne od rozepsaného tex-
tu. „Tohle je úplně stejný jako rekatolizace — dokonce nikým 
145
nevynucená! Ani nemuseli nikoho popravovat — a ona přesto 
dobrovolně zradila všechny lidi kolem sebe!“
„Koho například?“ zeptám se odvážně. 
Mojmír vzhlédne od sešitku a zpraží mě očima. 
„Například matky, jejichž děti doma učila! Lidi, s kterejma 
tak vášnivě besedovala o školství! Lidi, který jí pomáhali psát dopisy ministru Chládkovi! Svý přátele! Lidi, který si vytvořili závislost na její biobedýnky. Felixe! Mě! Vás! Zradila lidi, který ji milovali! Normálně nás popravila!“ 
„Já se zrazenej ani popravenej necejtim,“ říká Felix smírně. 
„Život je holt permanentní změna.“
Možná si uvědomuje, že se pozice obrátily a že už nyní Hed-
viku paradoxně hájí, přestože to byl on, kdo celou tu šílenou debatu vyvolal. 
Mojmír si znovu dolije. 
„Násilný politický převraty počítáš taky?“ říká jízlivě Felixovi. 
„Nebuď demagog.“
„Jakej kurva demagog?“ křičí Mojmír. „Civilizovanej život, 
to je mírná, rozumná evoluce — ne krvavá revoluce! Postupnej, pozvolnej vývoj — a ne tenhle krvavej názorovej puč! Ne tohle radikální popření všeho, co bylo ještě včera!“
„Kde je ta krev?“ zeptá se věcně Felix. 
A teď dávejte pozor! Náš komediant si jediným pohybem roz-
trhne košili a ukáže Felixovi i mně svou dávno zahojenou jizvu podél hrudní kosti. 
„Tady!“
Nejen já — ale dokonce i Felix se uchechtne. Mojmír se při-
rozeně urazí. 
„Co se kurva směješ?! Neříkals snad ty sám, že to Staroměst-
ský náměstí nebyla náhoda?!“
„Víš co? Radši už nepij…“
146
„Takže tys mě taky zradil?!“ 
Mojmír ještě chvíli křičí, ale vzápětí dle očekávání usne. 
Slovní revoluce právě skončila. 
 
147
XXVIII
„Tak jako čerstvě natřená zeď začne okamžitě lákat sprejery, 
čerstvě rozvedený nebo třeba jen rozvádějící se muž automatic-ky přitahuje dohazovače sňatků,“ psal Mojmír. „Cizího člověka s takovým nápadem snadno vyrazíte, ale kamarádi se jak zná-
mo odmítají hůř.“
Ani k těmhle dohazovačským manévrům, natož přímo k se-
znamovacím schůzkám nemám sice přímý přístup, ale můžete 
mi věřit, že to vypadá zhruba takto:
„Tak zejtra přijede!“ oznamuje na zahradě Mojmírovi soused 
Tomáš, kterého s Mojmírem (stejně jako s několika dalšími sousedy) kromě povrchního mužského přátelství spojuje též dětin-
ská posedlost masem připraveným na venkovním grilu a fyzic-
ká závislost na alkoholu všeho druhu a kvality. 
„Kdo?“ nechápe Mojmír. 
„Tvoje třetí manželka přece.“
„Já nemám žádnou třetí manželku,“ namítá rezolutně Mojmír, 
pokoušeje se přitom vyrvat z okrasného záhonku s levandulemi 
úporně vzdorující kopřivu. 
„Ale budeš mít!“ ujistí ho Tomáš. 
„Bezva,“ říká sklesle Mojmír. 
Odhodí kopřivu do přistaveného kolečka a pokračuje v pletí. 
„A ne že si budete jenom cvrlikat a nám ji ani nepřivedeš 
představit!“ usmívá se Tomáš. „To by byl čirej nevděk!“
148
Mojmír neví, zda dřív reagovat na cvrlikání, nebo na nevděk. 
Musí to vzít obojí najednou, říká si. 
„Nevím, jak ta dáma, ale já cvrlikat určitě nebudu. Moje cvrlikání můžeš s jistotou vyloučit. A za druhý —“ 
Zarazí se, neboť ten druhý argument   obratem zapomněl. Co to sakra bylo? Už ví! Nevděk! Ten geratam asi vážně funguje. 
„A za druhý: to jí mám na první schůzce představovat svý sousedy? To jako aby se s váma ihned skamarádila, když už je — jak vidim — ruka v rukávě?“
Nesouhlasně zamáchá jinou, tentokrát více než metrovou 
kopřivou. 
„Přesně!“ říká spokojeně Tomáš. „Ukážeš jí tím, že věříš ve 
vaši společnou budoucnost.“
Kopřiva ve vzduchu zrychlí. 
„Jenže já nevěřim v naši společnou budoucnost! Já dokonce momentálně nevěřim ani ve svoji vlastní budoucnost! Nikomu nemůžu zaručit, že se zejtra nevrhnu pod některej z tvejch kamionů — tak jak mám doprdele věřit ve společnou budoucnost 
s nějakou úplně cizí buchtou?!“
„Pod můj kamion se laskavě nevrhej, vyber si někoho od kon-
kurence, jo?“ opáčí Tomáš nevzrušeně. „A za druhý, to neni 
žádná cizí buchta, ale kamarádova prověřená kolegyňka… Jme-
nuje se mimochodem Kamila! Už jsem ti to asi čtyřikrát řikal. 
Zkus to v tý svý chorý hlavě aspoň dneska udržet, jo?“
Kopřiva se skoro zastaví. 
„ Kamarádova prověřená kolegyňka? “ zopakuje Mojmír sarkasticky „No tak to ovšem mění situaci! Tak to si tu — jakže se to jmenuje?“ 
Bezradně očima přejíždí po nedalekých keřích ptačího zobu, 
jako kdyby čekal, že na nich bude to zapomenuté jméno zapsané. 
„Kamila, idiote!“
149
„Tak to si Kamilku hned příští měsíc vezmu!“
Tomáš radostně přikývne. 
„A byl bys vůl, kdybys to neudělal!“ souhlasí. „Kamarád ji má prověřenou po všech stránkách!“
Mojmírův zrak se vrátí od ptačího zobu nazpět k Tomášovi 
a namíří na něho kopřivu. 
„No to rád slyším! Konečně nějaká životní jistota! Určitě úpl-ně po všech? Nerad bych po svatbě rozčarovaně zjistil, že třeba neumí střílet z kundy pingpongový míčky…“
Tomáš jeho sarkasmus odbyde jediným máchnutím dlaně. 
„Snad nežárlíš? Když s ním píchala, tak tě logicky ještě nezna-la, ne?“
„Logicky,“ praví Mojmír a opět se spálí o kopřivu. 
„Až tě pozná, logicky už s nikým jiným píchat nebude, ne?“
„To já nevim,“ říká Mojmír. „ Zní to sice logicky, ale na druhou stranu to já nemůžu vědět, že jo?“
„Málo šukáš a moc přemejšlíš!“ konstatuje Tomáš. 
Mojmír vzdychne a vzhlédne od kopřiv kamsi k nebi. 
„Už dva roky nešukám vůbec, ale přemejšlim podle mě tak akorát…“ prohlašuje, jenže Tomáš na žádné další námitky zjevně nehodlá odpovídat. 
„Hlavně nám ji nezapomeň představit!“ zopakuje dychtivě. 
„Ty si vopravdu myslíš, že jí mám na první schůzce představo-
vat svý  sousedy?“ namítá Mojmír. 
„Přesně!“ souhlasí Tomáš vesele, ale pak zvážní: „No a co jako?“
„A koho jí budu představovat na druhý schůzce — pokud teda nějaká bude? Svý čtenáře? Nebo koho?“
„Na druhý schůzce už jí představíš jenom toho svýho rudo-
cha!“ zasměje se Tomáš. „Normálně jí řekneš: Tak tohle je ten můj Vinnetou, rudý gentleman! Vtipný, ne?“
„Ne.“
150
Do kolečka letí poslední dnešní kopřiva. Tomáš Mojmírovu 
odpověď ignoruje. Mistr odkládá pracovní rukavice a spolu 
s Tomášem vstupují ze zahrady do domu. 
„Nemyslíš, že bych měl taky psát?“ zauvažuje nahlas Tomáš. 
„Hele, třeba takovej román o kamioňácích — to by byl bestsel-
ler! Já ti poskytnu veškerý témata, ty to jenom napíšeš a prachy za náma pudou férově napůl… Bereš?“
Mojmír vyndá z lednice dvě láhve piva, dvířka znovu zavře — 
a teprve poté co si všimne mého pohledu, lednici poněkud vá-
havě otevře znovu a sáhne pro třetí láhev, kterou mi s příslušně kyselým výrazem podá. Pak se opět obrátí k Tomášovi. 
„Jasně, to je férovej  deal. Ty mi řekneš tři historky, já je roztáhnu na třistastránkovej bestseller, kterýho se prodá sto tisíc kousků — a o ty zhruba tři mega se pak šábnem napůl…“
„Přesně!“ souhlasí Tomáš radostně. „Vidim, že už to máš pro-
myšlený! Tos mi udělal radost, ty kluku!“
Náhle znovu zvážní a starostlivě se rozhlédne po bytě. 
„Ale koukej si tu trochu uklidit!“ nařídí Mojmírovi. „Aby si 
nemyslela, že seš bordelář!“
„Jenže já jsem bordelář. Uklízet nebudu. Svou pravdu nebudu skrývat.“
„Jasně!“ říká nesouhlasně Tomáš. „Přesně tohle jsi nedávno 
udělal — a jak si dopad?“
„Špatně,“ vzdychne Mojmír. 
Tato odpověď Tomáše evidentně neuspokojí. 
„ Na co přesně jsi dopad? Jen to hezky řekni! Připomeň si to, abys to náhodou zase nezapomněl!“
„Dej mi pokoj, kreténe,“ říká Mojmír, ale usmívá se. Dokonce 
i na mě! 
„Hovno! Jen to hezky nahlas řekni! Na co člověk vždycky do-
padne, když moc mluví?“
151
„Na držku,“ připustí neochotně Mojmír. 
„Přesně!“ říká Tomáš spokojeně. „Tak vidíš! Takže pro ten-
tokrát tu svoji prošukanou pravdu pro změnu laskavě skrejvej, jo?“
152
XXIX
„Nemusím se zouvat, že ne?“ říká ta dívka, sotva vstoupí. 
Má štíhlou, sportovní postavu a docela hezký, leč tuctový ob-
ličej, který kvůli silnému mejkapu a piercingu pod spodním 
rtem navíc působí trochu vulgárně. Přesto by se měl chovat zce-la uvolněně, nařizuje si Mojmír. Nesmí vypadat jako pacient, 
připomíná si Tomášovu údajně klíčovou radu. 
„Ne. Jenom se svlíkni. Nerad kupuju zajíce v pytli,“ říká na-
oko nenuceně — nicméně to vypadá, že dívka okamžitě odejde. 
Zašátrá v kabelce, ale k Mojmírově údivu nevytáhne pepřový 
sprej ani paralyzér, nýbrž jen cigarety — a okamžitě si zapálí. 
Teprve poté promluví. 
„Ha ha,“ řekne bez úsměvu. 
Nejspíš je o deset vteřin opožděná, říká si Mojmír. Mužský 
a ženský čas se koneckonců odjakživa rozcházejí — to v man-
želství s Hedvikou poznal dokonale. Skočím k Aničce, přijdu 
za hodinku, tvrdívala, ale z jedné hodinky byly vždycky tři. 
Buďme ale objektivní, ani my chlapi se v tomto ohledu vět-
šinou nenecháme nijak zahanbit, přemítá v duchu Mojmír, 
zatímco vysoké podpatky zlatých kramflíčků už neomylně 
cupitají do obývacího pokoje (orientuje se v prostoru, říká si Mojmír v druhém plánu mysli, to by se mohlo hodit). Třeba 
153
on sám se kdysi z odpoledního čtení na Sázavafestu v Benešově vrátil až nazítří v poledne a ve své tulácké mošničce měl pouze zmačkaný a promáčený text povídky, kterou tam mladému 
obecenstvu četl, a pak už jen mokré slipy, neboť polovinu noci strávil zcela ožralý v jakémsi rodinném bazénu. Jediné, na 
co si vzpomínal, byly dvojice i trojice úplně cizích lidí, vesele souložící přímo ve vodě. On by tenkrát samozřejmě taky rád 
souložil, ale protože za předešlé odpoledne, večer a noc vypil odhadem tři litry červeného vína, tak se mu nepostavil, i když tam toho mrňouse křísil jako utopence. (Neříkal to už? A pokud ano, vyprávěl to aspoň stejně?) Jeho brněnský kamarád 
Pavel ho ovšem tradičně trumfnul: ten šel v domácích san-
dálech vynést odpadkový koš do kontejneru před domem — 
a vrátil se za tři dny, a to navíc pouze pro housle, protože 
v hospůdce prý začalo být chlapům teskno… 
Úvodní konverzace poněkud vázne. A co čekal? říká si Moj-
mír. Hluboké vnitřní porozumění na první dobrou? Víno dlou-
ze vyzrálé v dubovém sudu, když první schůzka je z logiky věci vždycky burčák? 
„Vedro, co?“ říká ta dívka, strčí si pravý ukazováček za hor-
ní okraj trička, s úzkostlivou počestností jej odtáhne tak, aby Mojmír nezahlédl ani centimetr úžlabinky mezi ňadry, skloní hlavu a snad desetkrát do svého prsního zákulisí hlasitě 
foukne. Když konečně zdvihne hlavu, je ještě zarudlejší než 
předtím. Před takovými třemi čtyřmi lety by jí Mojmír navrhl 
(zcela vážně, a nikoliv žertem jako před chvílí), ať si to tričko sundá, ale dneska už jenom přemýšlí, co by asi ucítil, kdyby 
do toho zapařeného kozího chlívku na chvíli strčil svůj pře-
citlivělý nosánek. Hlavně se proboha nesvlíkej, náno, říká si v duchu. 
„Co chceš k pití?“ zeptá se. 
154
Tímhle snad nic nezkazí, doufá. Rád by k té předchozí otázce 
přidal křestní jméno, jenomže to už mezitím zapomněl. Soňa? 
Jiřina? Vážně nevěděl. 
„Nějakej longáč,“ požádá ho. „Máš rád longáče?“ ujistí se ještě dívka. 
Vůbec nepochybuji, že Mistr nemá ani zdání, o čem ta hol-
ka   mluví, ale nejspíš i on pochopí, že longáče pro ni zjevně v životě znamenají hodně. Možná dokonce víc než mekáče, říká si 
zřejmě. Takže pokud nemá rád longáče — ať už je to kurva cokoliv — nemá šanci. 
„Ale jo. Mám rád longáče.“
Kdyby tuhle větu slyšel Jirka Peňás, říká si možná trpce Moj-
mír, nadosmrti by se mnou přestal mluvit — a on, Mojmír, by 
mu to vlastně ani nemohl vyčítat. 
„A jaký konkrétně?“ 
Už to holt musí nějak přetrpět, uvažuje bezpochyby Mojmír. 
Longáče i všechno to ostatní. Jednou a dost. Vydrží to ještě půl hodiny, aby to fiasko nebylo tak do očí bijící, a potom ji vypakuje, plánuje si v duchu. Na vojně se říkávalo, že pár měsíců člověk vydrží i s bodákem v prdeli… Těch měsíců bylo sice dvanáct, ale i tak to stejně jako ostatní samozřejmě přežil — tak snad her-dek vydrží i hodinku s Piercingem… Ale hned zítra si pro jisto-tu nechá vyměnit všechny zámky. Po Hedvičině odchodu tuhle 
proceduru sice už absolvoval, ale bude to holt muset podstoupit podruhé — nerad by se totiž v noci vzbudil a uviděl nad sebou nasranej Piercing (v horším případě s úplně sjetým kámošem 
Kérkou). 
„Čemu se směješ?“ ptá se ovšem Mistra Piercing právě teď. 
Mojmír si možná uvědomí, že slovo piercing zní podobně jako jméno těch balistických raket. Bývala dřív jeho rande až takhle vysilující? říká si. 
155
„Longáčum,“ zalže. 
Nikdy by nevěřil, že vyslovení jednoho sice zcela neznámého, 
leč foneticky jednoduchého slova může člověka stát tak enorm-
ní mentální úsilí. Patrně mu to připadá zvláštní. Chápe sice, že lidé vyslovují slova jako lues nebo leukémie s jistými emocionál-ními obtížemi — ale longáče? Ta holka už se na něho ošklivě mračí, a on při pohledu na ni dokonce právě nahlas polkl, uvě-
domí si. Proč je z ní proboha tak nervózní? vyčítá si. On je tu kurva doma! Jenomže co je to longáč? Jeho stále ještě ne zcela zdravý mozek prokluzuje jako rozbitá spojka. Uklidni se! nařizuje si. Jsou ti sakra tři roky! Nemusíš vůbec nic. 
„A co to vlastně je, teto?“ zeptá se dětským hláskem. „Ty lon-gáče?“
Podezíravě si ho změří. 
„Nejseš sjetej?“
„Nejsem, teto. Co je sjetej?“
„Fakt sis nic nevzal?“
„Ne, teto. Tak co jsou u všech čertíků ty longáče?“
„Long-drinky, ty čertíku,“ vysvětlí mu dívka s urážlivou sho-
vívavostí. 
Může jí to mít za zlé? Neposmíval se snad kdysi on sám (stejně jako mnozí jeho vrstevníci, kteří v příslušných variacích zažili totéž) chuděře babičce Věře, která před nějakými patnácti dvaceti lety, kdy navigace v autě byla stále ještě imponující technic-kou novinkou, opakovaně děkovala té domněle laskavé paní, co 
Mojmírovi z reproduktoru na palubní desce radila, kde a kdy 
má odbočit? 
„Tak máš je rád, nebo ne?“ 
Dívá se na něj jako na debila. A to je spisovatel! říká si nejspíš. 
Původně si myslela, že spisovatelé jsou tak nějak normálněj-
ší než třeba sochaři nebo malíři. Zvlášť když normálně jezdí 
156
volvem… Kdyby jezdili třeba na praseti, tak by neřekla, ale 
volvo? Volvo snad přece znamená, že jeho majitel by měl být 
normální, racionálně uvažující člověk, kterému záleží hlavně 
na bezpečnosti, designu a tak dále… Tak co to má jako být? Jak by asi vypadalo rande s Knížákem? říká si možná. Nebo s van 
Goghem, co si uříznul vlastní ucho? Bartošová zase skočila pod vlak a Hrzán prý ožralý vypadl z okna nebo co… Dejte na mě, 
holky, všechny umělce je nutný dávat rovnou do spamu! A ma-
zat z adresáře! Vím, o čem mluvím! Spala jsem u Goťáka na 
Bertramce a bohužel jsem teď o víkendu byla i u pana pisálka 
na Sázavě… 
Mojmír se konečně vzpamatuje. Takže long-drinky… Jdeme 
na to! 
„Ale docela jo. Mám rád long-drinky. V létě na pláži člověk 
dělá i horší věci, ne?“
„Já ne,“ říká dotčeně Longdrinková-Piercingová. 
Mojmír opakovaně popotáhne nosem, jako kdyby byl závislý 
na kokainu. 
„ Takhle jsem to samozřejmě nemyslel,“ ohradí se. 
„A jaks to teda myslel?“
Otče náš, jenž jsi na nebesích, posvěť se jméno tvé…
„Jako že se třeba na pláži opalujem nebo plácáme děckám 
hrady z písku. Podobný blbosti…“
„To ti přijde jako blbosti? Hrát si s vlastními dětmi?“
Madam umí správně skloňovati, říká si Mojmír. Takže partie! 
Kdo může říct, že se k sobě nehodíme? O víkendech budeme 
správně skloňovati společně — a večer pozveme sousedy na po-
řádnou časovačku. 
„Kolik máš vlastně dětí?“
„Jedenáct. Říkám jim Klapzubáci. No co, originalita už dávno 
neexistuje!“
157
Dívá se na něho, jako kdyby právě přistál z kosmu. 
„Ne, vážně?“
Mojmír se nadechne. 
„Tři. Všechno dcery. Funglovky. Zásadně nekupuju ojetiny — 
nikdy nevíš, kdo s tím jezdil. Když jedu v cizím autě, nejradši bych si to tam vydezinfikoval.“
Tak tohle už přehnal, říká si. Teď se ta pizda nasere. Dostane aspoň facku? Třeba by se tak z tý její sevšímrychlehotovky nakonec stala zážitková gastronomie. Nevydrží to a uchechtne se. 
Čím dál lepší, pomyslí si současně. Taková ztráta sebeovládá- 
ní — co to má probůh zase být? 
„Čemu se směješ?“
„Vzpomněl jsem si, jakej na mě dcerky dělaj kukuč, když jim 
zvyšuju kapesný.“
To vůbec nebylo špatný! říká si určitě Mojmír. Měl bych jít do politiky. Tiskovky by pro mě byly úplná brnkačka: s úsměvem 
bych těm kreténům z médií lhal, až by se mi od huby prášilo. 
„Spoříš jim aspoň?“
„Ani náhodou. Všechno utrácim za longáče.“
Na chvíli to vypadá, že se Piercing opravdu urazí a praští ho — 
nebo aspoň navždy odejde z Mojmírova života, ale bohužel 
se ukáže, že jde o Piercing splachovací… Slečna se k Mistrovu zklamání omezí na povinné ženské pohoršení — asi stejně originální jako třeba povinné ručení. 
„Dvakrát jsi mi neodpověděl,“ upozorní pak spisovatele. „Tobě stavění hradů z písku s vlastními dětmi přijde jako blbost?“ 
A dvakrát pozor! uvědomí si Mojmír. Jednak má Piercing 
zjevně slušnýho pamatováka — to je hotová účetní konver- 
zace — a za druhý právě promluvilo samo Budoucí Mateřství! 
Tady končí veškerá sranda (tedy za předpokladu, že nějaká za-
čala). 
158
„Nepřijde, samozřejmě. A co rád míchám?“ 
Zarazí se. Neřekl Co rád píchám?  Snad ne. 
„Práci a zábavu, například,“ praví zadumaně. „Samotný je to 
hnusný, ale když ty dvě ingredience namícháš dobře — ideálně 
půl na půl, je to bezva.“
Náhle má pocit, jako by tím servilním bezva zradil veškeré své ideály — pokud ne celou svou generaci. Kolik mu sakra je, aby říkal bezva? 
Tři roky, odpoví si sám. Jsou mi tři roky. 
„Jenže na tenhle koktejl musíš mít prachy, protože hlavně zába-va je fakt drahej drink. Dražší už je snad jenom kokain,“ doplní myšlenku. 
Dívka konečně vyprskne smíchy. Takže přece jen žije, uva-
žuje Mojmír. Začínal si už patrně myslet, že je to zombie. Ško-da jenom, že nevyflusla i ten piercing, říká si. Je možný, že s ta-kovejma holkama kdysi lezl do postele? Že se jich dotýkal? Holou rukou? A že jim — panebože — dokonce strkal toho svýho 
krtka dovnitř? Jak by to řekla ona? Jak říkaj píchání oni? Vů-
bec nevěděl — ale určitě ne píchání, šukání, prcání, mrdání 
ani milování. To je určitě úplně out. To by se ztrapnili. Tak jak? 
netušil. Jazyk indiánského kmene jménem Patnáct až pětatřicet neznal. Možná řikaj: Včera jsem se do ní zalogoval. Nebo: Včera si můj indiánek dal její věneček do přátel… Nebo: Večer jsem ji lajknul třikrát a ráno ještě jednou.  
Jak tohle probůh zvládal dřív? Přemítá. Zase tolik let to není. 
Náhle má pocit, že celý minulý život za něho odžil jeho dvojník. 
Nějakej Lelíček-kurevníček. 
„Kokain?“ směje se mladá dáma, až jí na hrudníku ty dva nabitý kredity do fitka poskakujou, jako by tam vůbec nechodila. „Jasně že je drahej. Ale stojí to za to, ne? Když vezmeš do úvahy cenu a vý- 
kon? Vem si třeba, kolik dneska stojej dva lupeny do mulťáku…“
159
Mojmír se v první vteřině domnívá, že mulťák je slangové ozna-
čení pro multivitaminový nápoj, ale vzhledem ke kontextu se do-vtípí, že jde o multikino. 
„Kolik stojej dva lupeny do mulťáku?“ zeptá se trochu štítivě — 
jako kdyby si třeba zkoušel něčí propocené oblečení. „Dvě stovky?“
„ Tři stovky! Minimálně!“
Následné mlčení je dlouhé. Mojmír si vzpomene, jak se v mládí potápěl s bratry v bazénu u rodičů: vždycky se nadechli, potopili a chytli se těch chromovaných schůdků — a pak už jen seděli, 
kouleli očima a čekali, který z nich se pustí jako první. Takže na podobné situace je svým způsobem trénovaný. To by v tom byl 
čert, aby ona nepromluvila první. 
Piercing dlouho hledí z oken do zahrady — a pak to skutečně 
nevydrží a vyplave na hladinu. 
„Na facebooku píšeš, že kromě míchaných nápojů máš rád i za-
hradní sekačky. Rád sekáš zahradu? Mě to taky hrozně uklidňuje.“
„Já nemám facebook,“ namítne Mojmír. 
„Ale samozřejmě že máš, ty hlavičko děravá! Zrovna včera jsem se na tvý stránky dívala!“
Mojmír je nejspíš poněkud zaskočen. 
„Já jsem si ale žádný stránky na facebooku nezaložil,“ říká. „Ani to neumim.“
„No asi sis je založil, když je tam máš, ne?“
Nebo mi je založil někdo jinej, pomyslí si Mojmír. 
„Máš tam boží fotku! Chceš říct pravdu? Kvůli tý fotce jsem při-jela.“
Mojmír si náhle s úlekem vzpomene na ten asi patnáct let sta-
rý recesistický kalendář nahých českých spisovatelů, mezi nimiž bohužel nechyběl ani on. 
„Skutečně? A co je na tý fotce?“ říká s dobře slyšitelnou obavou v hlase. 
160
„Ty to nevíš?“ říká Piercing udiveně. 
Mojmír pokrčí rameny. 
„Ne. Tak co tam je? Jsem nahej?“ 
„Proč bys byl nahej, když sekáš sekačkou zahradu?“
To neni možný, říká si Mojmír. To sou svině! Jak to dělají? Umí tohle fotoshop? Nejspíš jo. 
„Fakt sekám?“
„No to zas ne. Stojíš před ní. Před tou sekačkou.“
„Jakou sekačkou?“ hlesne Mojmír po chvíli. „Jaký značky?“
„To si nepamatuju,“ říká Piercing. „Ale úplně novou! Ještě na-blejskanou!“ 
„Přirozeně,“ říká Mojmír. „Před sekačku zasranou od trávy 
bych žádnýmu fotografovi nikdy nepózoval. Mám kurva svou 
hrdost, ne?“
„Proč seš pořád tak sprostej?“
„Protože život je na mě taky sprostej. Protože prodejci seka-
ček jsou na mě sprostý! Protože manželky jsou ke mně sprostý! 
Proto! Na hrubý pytel hrubá záplata — jak by řekla jedna moje kamarádka.“
Náhle se v duchu zarazí: opravdu řekl kamarádka? Vážně po-užil tohle slovo? 
Piercing posměšně vrtí hlavou. 
Asi bych měl být asertivnější, připomene si náhle Mojmír. Nic nemusí — ani se seznamovat. Už jste viděli tříleté dítě, které má seznamovací schůzku? 
„Měla bys asi jet domů, teto,“ pronese hlasem tříletého dítěte. 
Piercing šokovaně zamrká, chvíli na Mojmíra nevěřícně zírá — 
a potom se otočí na podpatku, udělá několik rychlých kroků 
a práskne za sebou dveřmi. 
Svoboda je poznaná nutnost, připomene si spokojeně Mojmír. 
161
XXX
„No a to je celý. Tak co na tuhle vaši sestru říkáte?“ zeptá se mě Mojmír poté, co mi včerejší rande převypráví a postaví se před kuchyňskou linku. „Dáte si longáč? Nebo radši kafe?“
„Kávu, prosím,“ pravím odměřeně. 
Pohladím bavlněné prostírání z IKEA, které jsem kdysi po-
máhala Hedvice vybírat, a v duchu přemítám, jak Mojmírovu 
historku komentovat, abychom se zase hned nepohádali. 
„Jsem ochotná připustit, že tahle slečna nereprezentovala mé 
ženské sestry zrovna nejlíp,“ pravím opatrně. „Ale ta předchozí — 
jak jsem slyšela — byla prý chytrá, a přesto i tu jste sotva po hodině vyhodil… Jste poněkud vybíravý!“
Mistr evidentně přemýšlí, zda nemám v domě skrytou ka-
meru (tu sice nemám, ale na druhé straně nejsem slepá ani 
hluchá — a navzdory své váze dokážu našlapovat téměř bez-
hlučně). 
„Byla chytrá,“ připustí, „leč celkově nezajímavá. Měla téměř 
nulový sex-appeal. Jestli byla dostatečně emancipovaná, jsem 
jaksi nestihl zjistit…“
Ušklíbne se. 
„Pokud se ovšem, madam, domníváte, že si po zkušenos-
ti s Hedvikou budu vybírat — jestliže tedy přistoupím na váš primitivně jednoduchý slovník — především ženy dostatečně 
emancipované, pak jste se asi posrala v kině,“ sdělí mi poté ten 162
pračlověk převlečený za prozaika. „Pro mě je ženská emancipa-
ce jednou provždy sprostý slovo!“
Chci-li si svůj příjemný život v tomhle velkém venkovském 
domě udržet, musím bohužel Mistrovu neandertálskou vulga-
ritu přetrpět, připomínám si po stopadesáté. Hedvika vulgaris-my nepoužívá a samozřejmě si s ní rozumím asi tisíckrát víc — 
jenže v Nuslích bohužel nemám vlastní pokoj (a vlastní pokoj je pro každou myslící ženu — jak sečtělí lidé nejspíš vědí — alfou a omegou svobodného bytí). 
„A sprostým slovům se vy, Mistře, vyhýbáte jako čert kříži, 
že?“ neodpustím si nicméně. 
„O sprostý slova tady vůbec nejde…“
„Pche!“ zpražím ho. 
Věnuje mi jeden z těch svých posměšných pohledů, ale potom 
mě překvapí. 
„I když… vlastně máte výjimečně pravdu,“ připustí. „O spros-
tý slova zase tolik nejde.“
Tohle opravdu nečekám. 
„Ne?“ pravím co možná ironicky. A o co tu teda jde?“
Hledím mu přímo do očí. 
„O to, že jsem vybíravej. Že jsem i v tomhle snob,“ praví zcela vážně. „Podívejte se na moje auta, na moje dovolený, všechny ty pětihvězdičkové hotely… Proto se patrně odmítám spokojit se 
ženou, která má jenom — obrazně řečeno — dvě hvězdičky…“
Jsem poněkud zaskočena. Sebereflexe je schopnost, které se 
Mistrovi nikdy příliš nedostávalo — ale nedám na sobě překva-
pení znát. 
„Ve dvouhvězdičkovém hotelu jste snad nikdy nespal?“ 
„Ani jednou,“ přizná bez okolků. „Ve dvojhvězdách nespím 
z principu, stejně jako třeba nikdy nespím se ženskou, která…“
Zarazí se. Oba víme, co visí ve vzduchu. 
163
Moje nadváha. 
„Ano?“ pravím opět velmi ledově. „Která co?“
„…která má třeba na blůze špinavý fleky,“ zaimprovizuje trap-
ně — ale stejně jsem mu za to vděčná. 
„Ach tak,“ pravím neutrálně. 
O čemsi přemýšlí. 
„Helejte,“ říká váhavě. „Jo. Byl jsem snob, ne že ne. Ale už nejsem.“
„Povídali, že mu hráli!“ pravím moudře. 
Ale nejde jen o Mistrův snobismus — jakékoli případné se-
známení s jinou ženou mu víc než dřív komplikuje i jeho téměř stařecký konzervatismus, díky němuž dokonce odmítá pozná-
vat nová místa či nové sporty. 
„Ať všechno zůstane, jak to vždycky bylo, a budu úplně spo-
kojenej!“ zní jeho životní mantra. Slovo nový je pro Mistra syno-nymem pro otravný, nebo dokonce nebezpečný. Každá zásadní novinka je pro Mojmíra čirá hrůza… Konzervatismus je pro 
něho prakticky totéž co inzulin pro diabetika — bez něj prý ne-přežije, tvrdí nadneseně. Odmítá si kupovat nová auta, nové te-lefony, nové televize — a občas dokonce i nové boty či kalhoty. 
Co je na těch starých špatného? ptává se užaslých posluchačů, kteří se právem domnívají, že Mistrovi definitivně přeskočilo. 
Namísto poznávání nového teď tedy Mojmír amatérsky za-
hradničí. Nejenže seká zahradu, ale dokonce pleje okrasné zá-
hony, křivě stříhá přerostlé keře a neméně diletantsky ořezává stromy. Současně ovšem odmítá jakékoli větší zahradní úpravy. 
Žádné nové záhony, stromy, keře ani květiny nechce. 
„Je to dobrý tak, jak to je,“ říkává často. „V mým životě už jsou všechny změny jenom k horšímu,“ tvrdí zpátečnicky. 
Proto také odmítá poznávat jakékoli nové lidi. 
164
„Ti, co znám, mi úplně stačí,“ prohlašuje zpupně. 
Po rozchodu s Hedvikou navíc silácky prohlašuje, že s ženami prozatím definitivně skončil. 
„Piercing-Longdrink mi úplně stačila!“ dodává obvykle. 
„Prozatím, ale definitivně?“ říkám sarkasticky. „Není tohle 
tak trochu dialektika? Nebo spíš úplný nesmysl?“
Mojmír hned alibisticky dodá, že samozřejmě nemůže vyloučit, že v budoucnu se nějakému novému vztahu nebude bránit (čímž se de facto přiznává k tomu — přeložím-li vám jeho spisovatelské ptydepe — že i on se občas cítí osamělý jako kůl v plotě, byť by to patrně sám takhle nevyjádřil). 
Jenomže náš Mistr je příliš vybíravý, takže zůstává sám. 
„Tak dlouho vybíral, až přebral,“ varuji ho. 
165
XXXI
Jak už, milé čtenářky, dávno víte, vždycky jsem byla přesvěd-
čena, že Mojmírovo manželství s Hedvikou bylo jen moderní 
soft verzí pradávného příběhu o Modrovousovi, který vraždí 
své ženy — a nakonec ještě málem zemře, a promění se tak na-
víc v neschopnou ufňukanou trosku. Ve VIP pacienta. Pohádka 
skončila, říkala jsem si ještě docela nedávno — ale dnes při pohledu na Mojmíra s Felixem a sousedem Tomášem, kteří jako 
tři zpocení mušketýři bojují rýči a sekyrami s jakýmsi napůl 
shnilým pařezem (zatímco já ve stínu na terase popíjím vinný 
střik a čtu si noviny, chi chi), si náhle musím v duchu přiznat, že — ač je to zcela neuvěřitelné a v mnoha ohledech i neomlu-vitelné — začínám mít to machistické čuně, které teprve nemoc dokázala změnit zpátky v člověka, docela ráda. 
„Vy jste, Mistře, asi jedinej chlap, kterýho znám, co se reinkar-noval nikoliv až po smrti, ale ještě v průběhu života!“ zavolám na něho. 
Zpocený Mojmír se ke mně překvapeně otočí. Role dominy by 
mě možná bavila, říkám si. 
„Zadržte, madam!“ houkne na mě. „Posloucháte se vůbec? 
Dyk ta invektiva málem zněla jako poklona…“
Dokonce přichází blíž ke mně. Je zpocený, do půli těla nahý, 
ale naštěstí má na sobě aspoň pracovní kalhoty s velkými kšandami. Sekyrku mezitím odložil, takže se i nadále usmívám. 
166
„To taky byla poklona,“ pronesu — a i mě samotnou ten vstříc-ný tón překvapí. 
Mistr jen nevěřícně zamrká. Poněkud smrdí potem. 
„S tou reinkarnací je to samozřejmě jenom metafora,“ dodám 
rychle. „Nemluvím pochopitelně o skutečný reinkarnaci, ničeho podobnýho nejste bohužel schopen — ale i tak je vaše proměna 
jaksi nepřehlédnutelná.“
Podívá se mi přímo do očí. 
„Musím přiznat,“ říká opatrně, „že mě váš nezvykle pozitivní 
tón poněkud zneklidňuje.“ 
Asi to měl být obvyklý cynický sarkasmus, avšak v rozto-
milém rozporu s tou rádoby cool poznámkou začne v Mistrovi stoupat dojetí. Cha! Hlas mu známým způsobem přesko-
čí a jeho oči zvlhnou, což je mu ovšem trapné, neboť všichni 
muži se jak známo za své skutečné city stydí a ani Mojmír není výjimkou. Snaží se proto i nyní (stejně jako po celá předchozí léta) nedat emoce najevo, takže před mým ironickým pohledem 
uprchne do útrob toho svého domu za pět mega — jenže po 
chvíli se k mému údivu vrací a zamíří rovnou ke mně. V ruce 
drží tlustou obálku s logem, které zakrývá dlaní. Podezíravě si ho prohlížím. 
Odkašle si. 
„Tohle je… ehm… pro vás.“
Neujde mi, že Felix a soused Tomáš celému výjevu zpovzdálí 
zaujatě přihlížejí. 
„Asi jste tradičně popletl datum mých narozenin,“ říkám, ale 
obálku převezmu, a dokonce ji s příslušně skeptickým výrazem 
začnu otvírat. 
„Skutečně si nepamatuju, kdy máte narozeniny,“ připustí 
Mojmír drze, „nicméně tohle není dárek k narozeninám.“
Trhaný papír dramaticky šustí. 
167
„A k čemu teda? Zůstal jste bez ženy a bez sexu, takže si mě 
hodláte vydržovat?“
„ Vydržovat, madam, slyším dobře?“ zašklebí se Mojmír a pohledem zalétne k oběma mužům. „Obávám se, že poněkud přeceňujete hned dvě věci najednou: můj chtíč — a vaši sexuální přitažlivost.“
Felix a Tomáš se idiotsky řehtají, ale já Mistrovy trapné invek-tivy zcela ignoruji. Orel mouchy nelapá, říkám si. 
„Myslíte, že si moje krásné plnoštíhlé tělo můžete přivlastnit pomocí laciných dárečků?“ ušklíbnu se. 
„Proboha, madam, ovládejte se!“ zvolá Mojmír. „Tohle je vážně nechutné! Už jenom když si nás dva představím…“ Zkřiví tvář 
a dokonce se teatrálně otřese. 
Slyším, jak se chlapi hlasitě smějí. 
„Hulváte!“
Otočím se a zpražím pohledem i ty dva omezence v pozadí. 
„Hodláte se dovnitř tý obálky podívat ještě dneska?“ ptá se už poněkud otráveně Mojmír. 
Opatrně tedy do útrob obálky nahlédnu, neboť po svých mno-
haletých zkušenostech s Mistrem pochopitelně očekávám něja-
ký nevkusný kanadský žertík nebo něco z toho příšerného ob-
chodu s Ptákovinami… 
„Čistě pro vaši informaci: není to zase tak úplně lacinej dáre-
ček — tak aby vás to nedejbože neuvedlo do rozpaků… Na vaše 
dojetí tady neni nikdo zvědavej!“ říká Mojmír. 
„Byl dost drahej!“ volá zpovzdálí Felix. 
„Kurevsky drahej!“ ujistí mě ještě hlasitěji Tomáš. 
Jenomže to už se dívám na důvěrně známý prospekt cestovní 
kanceláře a vidím ten bílý písek a to tyrkysově modré moře — 
i menší, ale zároveň dosti tlustou obálku s logem Emirates Airli-nes. S poněkud nedůstojnou rychlostí ji otevřu. 
„Ale to jsou tři letenky!“ hlesnu zaskočeně. 
168
„A co vás na tom překvapuje, madam?“ říká Mojmír naoko 
kysele. „Myslíte si snad kurva, že zatímco vy si budete válet šun-ky v pětihvězdě na Maledivách, já a můj stejně osamělý přítel Felix se tady budem rejpat v záhonku?“
Jako vždycky se Mistr před svými skutečnými city pokouší 
schovat za roušku dementního humoru — ale nikoho už tím 
neoklame. 
Dokonce ani sám sebe. 
Vzájemně se pozorujeme. Jinak než kdykoli dříve. 
„A pan Tomáš s námi nejede?“ zeptám se raději co možná iro-
nicky. 
„Opravdu lituji, ale nikoliv,“ sdělí Mojmír omluvně sousedovi a potom se obrátí zpět ke mně. „Můj skvělý přítel Tomáš má 
čtyřčlennou rodinu, což jaksi představuje cestovní výdaje zcela přesahující mé současné finanční možnosti.“ 
„Škudlile,“ říká kysele Tomáš. 
„A co vaše dcery?“ ptám se. 
„Mé skvělé dcery už tam všechny byly — a dá-li bůh, zase je 
tam někdy vezmu,“ opáčí klidně Mistr. 
„Ten samý Bůh, kterého jste ještě nedávno proklínal?“ neod-
pustím si. 
„Ano, ten samej,“ říká Mojmír vážně. 
Dívám se mu přímo do tváře. Teprve po chvíli můj pohled 
znovu sklouzne k jeho zahradnickým kalhotám s kšandami. 
Samozřejmě si toho všimne — a náhle i on spatří svůj netradič-
ní oděv novýma očima. 
Udiveně se podívá nejprve na mě (bohužel právě v té chvíli 
poprvé dojatě vzlyknu) a potom opět na své kalhoty — a koneč-
ně to dojde i jemu. 
Změnil se v biomanžela. 
Jeho reinkarnace byla úspěšně dokončena. 
169
EPILOG 
Musí okamžitě něco udělat, uvědomuje si nejspíš zděšeně Moj-
mír. Nemůže té potupné, ponižující proměně jen tak bezmocně 
přihlížet. Horečně přemýšlí — a náhle už ví. 
Napíše o tom knihu. 
Zdánlivě humoristický román, říká si. 
Napiš dobře, cos udělal špatně, a dostane se ti rozhřešení! 
Samolibě se usměje — jako vždycky, když dostane nějaký jen 
trochu slušný nápad. Asi chudák zapomněl, že jsem ho už jaksi předběhla. Mimochodem: muži se rádi domnívají, že jsou první — i když ve skutečnosti jsou věčně druzí. 
„Tak,“ pronese Mojmír spokojeně, „to bychom pro tentokrát 
měli…“

